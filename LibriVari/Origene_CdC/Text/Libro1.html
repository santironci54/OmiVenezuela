<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" lang="it" xml:lang="it">
<head><meta name="viewport" content="width=device-width, initial-scale=1.0"/>
  <title>LIBRO PRIMO</title>
  <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="../Styles/stylesheet.css"/>
  <link rel="stylesheet" type="text/css" href="page_styles.css"/>
</head>

<body id="start">
  <p class="pT3but"><a href="index.html" class="butXL">Indice</a></p>

  <h1 id="toc_id_11">LIBRO PRIMO</h1>

  <p class="Verso"><i>Mi baci con i baci della sua bocca </i>(1, 2)</p>

  <p class="normal">[Bae 89-1 13] Si ricordi quanto abbiamo osservato nella prefazione, che questo libro, che ha forma di carme nuziale, è stato scritto a mo’ di azione drammatica. E dicemmo che è azione drammatica là dove sono introdotti alcuni personaggi a parlare, e intanto altri sopraggiungono, altri si allontanano o si presentano in scena, e così tutta l’azione si svolge con cambiamenti di personaggi. Tale è la forma dell’intero libro, e su questa base adatteremo, nei limiti delle nostre capacità, l’interpretazione letterale. Invece l’interpretazione spirituale, sempre secondo quanto abbiamo indicato nella prefazione, ha per oggetto la chiesa che va a Cristo sotto le figure della sposa e dello sposo, e l’anima che si unisce con il Verbo di Dio. Introduciamo perciò, secondo il significato letterale, una sposa che ha ricevuto degnissimi doni, a titolo di doni nuziali e di dote, da parte del nobilissimo sposo: essa però, poiché lo sposo indugia molto a lungo, è eccitata dal desiderio del suo amore e si strugge giacendo in casa e fa di tutto perché finalmente possa vedere il suo sposo e godere dei suoi baci. Poiché essa vede che il suo amore soffre indugio e che lei non può ottenere ciò che desidera, si volge alla preghiera e supplica Dio, sapendo che egli è il padre del suo sposo <sup><a id="back_note_192" href="Note.html#note_192" title="192" class="noteref">192</a></sup>. Osserviamola perciò che innalza le mani sante senza collera né disputa, vestita decorosamente con modestia e sobrietà <sup><a id="back_note_193" href="Note.html#note_193" title="193" class="noteref">193</a></sup>, adorna dei più degni ornamenti che si addicono a nobile sposa, ma ardente per il desiderio dello sposo e agitata da un’interiore ferita d’amore, mentre — come abbiamo detto — rivolge preghiera a Dio e dice del suo sposo: <i>Mi baci con i baci della sua bocca</i> <sup><a id="back_note_194" href="Note.html#note_194" title="194" class="noteref">194</a></sup>. Questi argomenti, composti a modo di azione drammatica, presenta l’interpretazione letterale.</p>

  <p class="normal">Vediamo ora se si possa convenientemente adattare in questo modo un significato più profondo. La sposa sia la chiesa che desidera unirsi con Cristo: e per chiesa intendi l’insieme di tutti i santi. Perciò questa chiesa sia come un personaggio che rappresenti tutti e che parli così: tutto posseggo, sono piena di regali che a titolo di doni nuziali e di dote ho preso prima delle nozze. Infatti già prima, allorché mi preparavo alle nozze col figlio del re e primogenito di ogni creatura <sup><a id="back_note_195" href="Note.html#note_195" title="195" class="noteref">195</a></sup>, i suoi angeli santi mi hanno prestato ossequio e servizio, recandomi come dono nuziale la legge: infatti è detto che <i>la legge fu disposta per mezzo di angeli nella mano del mediatore</i> <sup><a id="back_note_196" href="Note.html#note_196" title="196" class="noteref">196</a></sup>. Anche i profeti mi hanno prestato il loro servizio. Essi non soltanto mi hanno detto tutto per mostrarmi ed indicarmi il Figlio di Dio al quale, recandomi quelli che son detti caparre e doni nuziali, desideravano sposarmi; ma per infiammarmi d’amore e di desiderio per lui, profeticamente mi hanno annunziato il suo arrivo e, pieni di Spirito Santo, mi hanno narrato le sue innumerevoli virtù e le sue opere immense. Mi hanno anche descritto la sua bellezza, il suo aspetto, la sua bontà, si che per tutto ciò io mi sono infiammata d’amore per lui in maniera che non si può più sopportare. Ma poiché ormai i tempi son quasi alla fine ed egli non mi concede ancora la sua presenza ma vedo soltanto i suoi servi che vanno e vengono da me, per questo a te, padre del mio sposo, rivolgo la preghiera: ti scongiuro perché finalmente, avendo compassionato il mio amore, tu lo mandi a me, si che egli non mi parli più per mezzo dei suoi servi, angeli e profeti, ma venga proprio lui e mi baci con i baci della sua bocca <sup><a id="back_note_197" href="Note.html#note_197" title="197" class="noteref">197</a></sup>, cioè infonda nella mia bocca le parole della sua bocca ed io lo ascolti parlare e lo veda insegnare. Questi sono infatti i baci che Cristo ha dato alla sua chiesa, allorché al suo arrivo egli, presente nella carne, le ha indirizzato parole di fede amore e pace, secondo quanto Isaia, inviato già prima alla sposa, aveva promesso e detto: <i>Non messo né angelo, ma lo stesso Signore li salverà</i> <sup><a id="back_note_198" href="Note.html#note_198" title="198" class="noteref">198</a></sup>.</p>

  <p class="normal">Come terza interpretazione introduciamo l’anima, che desidera soltanto congiungersi ed unirsi col Verbo di Dio ed entrare nei misteri della sua sapienza e della sua scienza come nel talamo dello sposo celeste. Anche quest’anima ha i doni che da lui le sono stati dati a titolo di dote. Come infatti per la chiesa la dote è consistita nei libri della legge e dei profeti, così per quest’anima siano considerati doni dotali la legge naturale, la facoltà razionale e la libertà del voler. Avendo tali doni per dote, la sua prima istruzione è venuta dai precettori e dai maestri. Ma poiché con questi non è pieno e perfetto l’appagamento del suo amore e del suo desiderio, essa prega che la sua mente pura e verginale sia illuminata dalla presenza e dalla luce dello stesso Verbo di Dio. Allorché infatti nessun servizio di uomo o angelo riempie la sua mente di sentimenti e pensieri divini, allora essa crede di aver ricevuto proprio i baci del Verbo di Dio. Per tali baci dice l’anima pregando Dio: <i>Mi baci con i baci della sua bocca</i> <sup><a id="back_note_199" href="Note.html#note_199" title="199" class="noteref">199</a></sup>. Infatti finché l’anima fu incapace di accogliere la pura e solida dottrina comunicata proprio dal Verbo di Dio, necessariamente essa accolse baci, cioè concetti, dalla bocca dei maestri. Ma quando da sé ha cominciato a scorgere ciò ch’era oscuro, a snodare ciò ch’era intricato, a risolvere ciò ch’era involuto, a spiegare con conveniente interpretazione le parabole, gli enigmi e le sentenze dei sapienti, allora ormai sia convinta di aver ricevuto i baci proprio del suo sposo, cioè del Verbo di Dio. E si parla al plurale di baci proprio perché noi comprendiamo che l’illuminazione di ogni concetto oscuro è un bacio che il Verbo di Dio dà all’anima perfetta. Forse in questo senso diceva la mente profetica e perfetta: <i>Ho aperto la mia bocca e ho attirato lo spirito</i> <sup><a id="back_note_200" href="Note.html#note_200" title="200" class="noteref">200</a></sup>. Invece per bocca dello sposo intendiamo la facoltà con la quale egli illumina la mente e quasi avendole rivolto parole di amore, se essa merita di accogliere la presenza di facoltà così grande, le rivela ogni cosa sconosciuta e oscura: questo è il più vero proprio e santo bacio che lo sposo, il Verbo di Dio, rivolge alla sposa, l’anima pura e perfetta. Immagine di questo è il bacio che nella chiesa ci scambiamo gli uni con gli altri, allorché celebriamo i misteri. Perciò ogni volta che nel nostro cuore scopriamo, senza bisogno di maestro, qualcosa che ricercavamo sulle dottrine e gli argomenti divini, altrettanti baci crediamo che ci siano stati dati dallo sposo, il Verbo di Dio. Quando invece ricerchiamo qualcosa sulle dottrine divine e non riusciamo a scoprirlo, allora fatto nostro il senso di questa preghiera, chiediamo a Dio la visita del suo Verbo e diciamo Mi baci con i baci della sua bocca <sup><a id="back_note_201" href="Note.html#note_201" title="201" class="noteref">201</a></sup>. Infatti il Padre conosce la capacità di ogni anima e sa a quale anima quali baci del Verbo a suo tempo debba porgere, cioè nell’intelletto e nei sentimenti.</p>

  <p class="Verso"><i>Perché le tue mammelle sono deliziose più del vino e l’odore dei tuoi profumi è superiore a tutti gli aromi </i>(1, 2-3)</p>

  <p class="normal">Secondo il significato letterale, ch’è in forma di azione drammatica, intendi che la sposa, elevate a Dio le mani, ha rivolto al Padre una preghiera e gli ha chiesto che ormai venga a lei lo sposo per effonderle i baci della sua bocca. Mentre chiede questo al Padre, durante la preghiera nella quale dice: <i>Mi baci con i baci della sua bocca</i>, <sup><a id="back_note_202" href="Note.html#note_202" title="202" class="noteref">202</a></sup> si prepara ad aggiungere alla preghiera altre parole e a dire che si presenti lo sposo, stia accanto a lei che prega e le faccia vedere le sue mammelle, ed egli stesso sia unto di profumi magnifici, il cui soave odore si addice ad uno sposo. Ma quando la sposa vede ch’è giunto colui per il quale pregava e che, mentre ancora parla, le è stato concesso ciò che domandava e le sono stati dati da lui i baci che chiedeva, rallegrata da ciò, spinta dalla bellezza delle mammelle e dalla soavità del profumo, volge le parole che si era preparata allo sposo ormai presente, e dopo aver detto: <i>Mi baci con i baci della sua bocca</i> <sup><a id="back_note_203" href="Note.html#note_203" title="203" class="noteref">203</a></sup>, continua rivolgendosi allo sposo ormai presente: <i>Le tue mammelle sono deliziose più del vino e l’odore dei tuoi profumi è superiore a tutti gli aromi</i> <sup><a id="back_note_204" href="Note.html#note_204" title="204" class="noteref">204</a></sup>. Questo secondo il significato letterale, che abbiamo detto composto a modo di azione drammatica. Cerchiamo ora che cosa contenga il significato più profondo. Troviamo che nelle sacre Scritture la facoltà principale del cuore è chiamata con nomi diversi, che sono adattati ai motivi e alle circostanze delle quali si tratta. A volte infatti è chiamato cuore, come: <i>Beati i puri di cuore</i> e <i>Col cuore si ha fede nella giustizia</i> <sup><a id="back_note_205" href="Note.html#note_205" title="205" class="noteref">205</a></sup>. Se poi si parla in occasione di un convito, in relazione alla qualità e all’ordine di quelli che vi prendono parte, è chiamata seno o petto: così Giovanni nel Vangelo riferisce di un discepolo che Gesù amava, il quale appoggiava la testa sul suo seno o sul suo petto, certo colui cui Simon Pietro si rivolgeva dicendo: <i>Chiedi chi è costui di cui parla, e allora quello che riposava sul petto di Gesù gli dice: Signore, chi è?</i> <sup><a id="back_note_206" href="Note.html#note_206" title="206" class="noteref">206</a></sup>. Qui infatti certamente si dice che Giovanni riposava nella facoltà principale del cuore di Gesù e nel significato intimo della sua dottrina, e lì riposando scrutava i tesori di sapienza e di scienza che erano nascosti <sup><a id="back_note_207" href="Note.html#note_207" title="207" class="noteref">207</a></sup> in Cristo Gesù. Ritengo infatti non sconveniente intendere seno di Gesù nel senso di dottrine sante. Perciò in diversi modi, come abbiamo accennato, è chiamata nelle sacre Scritture la facoltà principale del cuore, come anche nel <i>Levitico</i>, dove riguardo ai sacrifici il petto di separazione e la coscia sono messi a parte per i sacerdoti <sup><a id="back_note_208" href="Note.html#note_208" title="208" class="noteref">208</a></sup>: infatti qui il petto e la coscia separati e messi a parte indicano la facoltà principale del cuore e il decoro delle opere, che nei sacerdoti sono superiori agli altri uomini. Ma di ciò abbiamo trattato più a fondo nel commento al libro del <i>Levitico</i>, secondo quanto ci ha concesso il Signore. Perciò nel passo in esame, secondo quest’ordine d’idee, poiché si tratta della rappresentazione di un dramma d’amore, interpretiamo le mammelle nel senso di facoltà principale del cuore, si che risulta così il senso di ciò ch’è detto: il tuo cuore e la tua mente, o sposo, cioè i concetti che sono in te e la grazia della dottrina, superano ogni vino che suole rallegrare il cuore dell’uomo <sup><a id="back_note_209" href="Note.html#note_209" title="209" class="noteref">209</a></sup>. Come, infatti, riguardo ai puri di cui si dice: <i>Perché vedranno Dio</i> <sup><a id="back_note_210" href="Note.html#note_210" title="210" class="noteref">210</a></sup>, ben a ragione si parla di cuore, e con quelli che stanno a pranzo si parla di seno e di petto, in relazione senza dubbio all’aspetto di coloro che pranzano e alla forma del convito, e ancora come presso i sacerdoti si parla con linguaggio mistico <sup><a id="back_note_211" href="Note.html#note_211" title="211" class="noteref">211</a></sup> di petto e coscia, analogamente ritengo che anche nel passo che esaminiamo, ove son descritti l’aspetto e i discorsi degli amanti, in maniera quanto mai gradita questa stessa facoltà principale del cuore è indicata con le mammelle. E le mammelle dello sposo sono deliziose perché in esse sono riposti tesori di sapienza e di scienza <sup><a id="back_note_212" href="Note.html#note_212" title="212" class="noteref">212</a></sup>.</p>

  <p class="normal">Queste mammelle la sposa mette a confronto col vino, ma le confronta per considerarle superiori. Per vino dobbiamo intendere i concetti e la dottrina che, prima dell’arrivo dello sposo, la sposa era solita accogliere per opera delle leggi e dei profeti. Ma ora, considerando la dottrina che scorre dalle mammelle dello sposo, è presa da ammirazione e da stupore vedendola di gran lunga superiore alla dottrina della quale si era allietata prima dell’arrivo dello sposo, come di un vino spirituale che le servivano i santi padri e i profeti: essi infatti avevano piantato anche vigne di questo genere, come Noè per primo ed Isaia <sup><a id="back_note_213" href="Note.html#note_213" title="213" class="noteref">213</a></sup> sulla sommità del monte in luogo fertile, e le avevano curate. Pertanto essa, vedendo ora che grande è l’eccellenza dei concetti e della scienza dello sposo e che da lui proviene dottrina di gran lunga più perfetta di quella che era stata presso gli antichi, dice: <i>Le tue mammelle sono deliziose più del vino</i> <sup><a id="back_note_214" href="Note.html#note_214" title="214" class="noteref">214</a></sup>, cioè più di quella dottrina con la quale essa era allietata dagli antichi. Di tale vino bisogna intendere che parli anche l’<i>Ecclesiaste</i> quando dice: <i>Io dissi in cuor mio: Sono venuto e ti tenterò nella gioia, e osserva ciò ch’è buono</i> <sup><a id="back_note_215" href="Note.html#note_215" title="215" class="noteref">215</a></sup>; e ancora parlando delle stesse vigne dice: <i>Ho reso grande la mia opera, mi sono edificato palazzi, mi sono piantato vigne, mi son fatto giardini a parchi</i>, ecc. <sup><a id="back_note_216" href="Note.html#note_216" title="216" class="noteref">216</a></sup>. Ci sono anche alcuni ministri di questo vino mistico, che sono chiamati coppieri. Così infatti ancora lui dice: <i>Mi sono procurato cantatori e cantatrici per la letizia dei figli degli uomini, coppieri e coppiere</i> <sup><a id="back_note_217" href="Note.html#note_217" title="217" class="noteref">217</a></sup>. Osserva pertanto se possiamo intendere anche qui, come in altri passi, che il Salvatore mescola col vino degli antichi quel che di nuovo scorreva dalle sue mammelle <sup><a id="back_note_218" href="Note.html#note_218" title="218" class="noteref">218</a></sup>, allorché Maria e Giuseppe cercandolo <i>lo trovarono nel tempio che sedeva in mezzo ai dottori e ascoltava e li interrogava, mentre tutti si stupivano delle sue risposte</i> <sup><a id="back_note_219" href="Note.html#note_219" title="219" class="noteref">219</a></sup>. Ma forse l’oggetto di questa immagine si è realizzato pienamente quando egli, salito sul monte, insegnava alle genti <sup><a id="back_note_220" href="Note.html#note_220" title="220" class="noteref">220</a></sup> e diceva: <i>Fu detto agli antichi: Non ucciderai</i>.<i> Ma io vi dico: Ognuno che si adira senza ragione con suo fratello, sarà colpevole</i> <sup><a id="back_note_221" href="Note.html#note_221" title="221" class="noteref">221</a></sup>; e ancora: <i>Fu detto agli antichi: Non farai adulterio. Ma io vi dico: Ognuno che avrà osservato una donna con desiderio, ha già fatto adulterio con lei in cuor suo</i> <sup><a id="back_note_222" href="Note.html#note_222" title="222" class="noteref">222</a></sup>. Perciò quanto la sua dottrina supera quella degli antichi, tanto la sposa comprende e dice che le sue mammelle sono deliziose più del vino. Riguarda lo stesso concetto il fatto che viene il Figlio dell’uomo, che mangia e beve, e dicono: <i>Ecco un ingordo e un ubriacone</i> <sup><a id="back_note_223" href="Note.html#note_223" title="223" class="noteref">223</a></sup>. E tale ritengo che sia stato a Cana di Galilea il vino che veniva bevuto nel banchetto nuziale, mancando il quale Gesù fece altro vino e di esso il maestro del banchetto affermò che era molto buono e molto superiore al vino che era stato già dispensato: <i>Ognuno mette prima il vino buono e quando i convitati sono brilli, quello di qualità inferiore. Invece tu hai conservato il vino buono fino a questo momento</i> <sup><a id="back_note_224" href="Note.html#note_224" title="224" class="noteref">224</a></sup>.</p>

  <p class="normal">Quanto poi a Salomone, che per la sapienza ricevuta da Dio fu oggetto di ammirazione da parte della regina di Saba che era venuta a metterlo a prova con domande, ascolta la Scrittura che riporta quali furono le cose per le quali la regina lo ammirò: <i>E la regina di Saba vide tutta la prudenza di Salomone, la casa che si era costruito, l’apparato del suo banchetto, il posto dove stavano i servi, la serie dei suoi ministri, e le sue vesti, i suoi coppieri, e i sacrifici che offriva nella casa di Dio, e fu presa da stupore</i>, ecc. <sup><a id="back_note_225" href="Note.html#note_225" title="225" class="noteref">225</a></sup>. A tal proposito osserva come costei, che era venuta dai confini della terra per udire la sapienza di Salomone <sup><a id="back_note_226" href="Note.html#note_226" title="226" class="noteref">226</a></sup>, fra l’altro ammira anche i cibi del suo banchetto e i suoi coppieri e per questo fu presa da stupore. Ma io non so se noi dobbiamo ritenere la regina, che era venuta dai confini della terra per udire la sapienza di Salomone, tanto inetta da ammirare cibi corporei, vino comune e assaggiatori di vino al servizio del re. Che cosa infatti, fra tali cose che son comuni per quasi tutti gli uomini, sarebbe dovuta apparire degna di essere ammirata dalla regina? Ma a me sembra che essa abbia ammirato i cibi della sua dottrina e il vino dei concetti che egli predicava grazie alla sapienza divina <sup><a id="back_note_227" href="Note.html#note_227" title="227" class="noteref">227</a></sup>. Sempre a questo concetto si riferisce ciò che Geremia racconta sui discendenti di Yonadab, figlio di Rekab: essi, nel tempo in cui si erano fatti più gravi i peccati del popolo a causa della cui iniquità sovrastava la prigionia, furono convocati per bere il vino e dissero che il padre Yonadab aveva ordinato loro di non bere vino, essi e i loro figli per sempre, di non costruire case, non seminare piante né piantare vigne, ma di abitare in tende tutti i giorni della loro vita. E Dio li abbraccia perché avevano osservato il comando del loro padre e non avevano voluto bere il vino <sup><a id="back_note_228" href="Note.html#note_228" title="228" class="noteref">228</a></sup>. Infatti allora, a causa dei peccati e della iniquità del popolo, <i>la loro vigna derivava dalla vigna di Sodoma e i loro tralci da Gomorra; la loro uva era di fiele e i loro grappoli amari; veleno di aspidi e furore di serpenti velenosi era il loro vino</i> <sup><a id="back_note_229" href="Note.html#note_229" title="229" class="noteref">229</a></sup> . Per questo sono considerati degni di lode i discendenti di Yonadab, che rifiutarono di bere e ricevere tale vino, cioè dottrine velenose ed estranee alla fede di Dio. E forse Dio per questo percosse le vigne degli Egiziani, com’è scritto nel salmo <sup><a id="back_note_230" href="Note.html#note_230" title="230" class="noteref">230</a></sup>, affinché non producessero tale vino. Quindi, se avremo osservato le differenze del vino e avremo compreso che esse dipendono da diversità di dottrina, nelle parole della sposa <i>Perché le tue mammelle sono deliziose più del vino</i> <sup><a id="back_note_231" href="Note.html#note_231" title="231" class="noteref">231</a></sup> intenderemo vino buono, non cattivo. Infatti le dottrine dello sposo sono preferite nel confronto con dottrine buone, non cattive.</p>

  <p class="normal">Buon vino aveva gustato prima la sposa per opera della legge e dei profeti, grazie al quale si era preparata a ricevere la gioia del cuore e si era disposta in maniera tale da poter accogliere anche quella che le sarebbe venuta proprio dalle mammelle dello sposo, dottrina eccellente e superiore a tutte le altre; perciò dice: <i>Le tue mammelle sono deliziose più del vino</i> <sup><a id="back_note_232" href="Note.html#note_232" title="232" class="noteref">232</a></sup>. E vediamo se a questo concetto possiamo adattare anche la parabola del Vangelo che dice: <i>Il regno dei cieli è simile ad un tesoro nascosto in un campo coltivato; e colui che l’ha trovato lo nasconde e con gioia va, vende tutto ciò che ha e compra quel campo</i> <sup><a id="back_note_233" href="Note.html#note_233" title="233" class="noteref">233</a></sup>. Pertanto questo tesoro non si trova nascosto in qualche luogo deserto o nei boschi, bensì in un campo coltivato. Perciò è possibile che quel campo sia occupato anche da vigne che producono vino, e abbia anche il tesoro per il quale lo scopritore vende tutto quello che aveva e compra quel campo. Così colui che ha comprato il campo può dire che è delizioso il tesoro che sta nel campo, più del vino che anch’esso sta nel campo. Allo stesso modo è delizioso lo sposo e sono deliziose le mammelle dello sposo, che sono come un tesoro nascosto nella legge e nei profeti, più del vino che anch’esso si trova nella legge e nei profeti, vale a dire la dottrina antica che allieta quanti la ascoltano <sup><a id="back_note_234" href="Note.html#note_234" title="234" class="noteref">234</a></sup>. Quindi sono deliziose le mammelle dello sposo: infatti in lui sono nascosti tesori di sapienza e di scienza che, una volta portati alla luce e rivelati agli occhi della sposa, le appariranno di gran lunga superiori a quello che era stato il vino della legge e la dottrina dei profeti.</p>

  <p class="normal">Se poi, secondo la terza interpretazione, dobbiamo riferire questa espressione all’anima perfetta e al Verbo di Dio, possiamo dire a tal proposito che, finché uno è piccolo <sup><a id="back_note_235" href="Note.html#note_235" title="235" class="noteref">235</a></sup> e non si è ancora pienamente consacrato a Dio, egli beve il vino prodotto da quel campo che ha dentro di sé anche il tesoro nascosto, e bevendo trae gioia da quel vino <sup><a id="back_note_236" href="Note.html#note_236" title="236" class="noteref">236</a></sup>. Ma dopo che si sarà consacrato e offerto a Dio e sarà diventato Nazireo <sup><a id="back_note_237" href="Note.html#note_237" title="237" class="noteref">237</a></sup> e avrà trovato il tesoro nascosto e sarà giunto proprio alle mammelle e alle fonti della parola di Dio, allora non berrà più vino né liquore fermentato <sup><a id="back_note_238" href="Note.html#note_238" title="238" class="noteref">238</a></sup> e dirà al Verbo di Dio a proposito dei tesori di sapienza e di scienza che in quello sono nascosti <sup><a id="back_note_239" href="Note.html#note_239" title="239" class="noteref">239</a></sup>: <i>Perché le tue mammelle sono deliziose più del vino </i><sup><a id="back_note_240" href="Note.html#note_240" title="240" class="noteref">240</a></sup>. Ci sono poi anche i profumi dello sposo, la cui fragranza rallegra la sposa che dice: <i>L’odore dei tuoi profumi è superiore a tutti gli aromi</i> <sup><a id="back_note_241" href="Note.html#note_241" title="241" class="noteref">241</a></sup>. Gli aromi sono specie di profumi. La sposa ha usato e conosciuto gli aromi, cioè le parole della legge e dei profeti, e prima dell’arrivo dello sposo da queste era istruita ed esercitata, anche se in misura modesta, al culto di Dio; ancora piccola, si trovava sotto curatori intendenti e pedagoghi <sup><a id="back_note_242" href="Note.html#note_242" title="242" class="noteref">242</a></sup>: infatti è detto: <i>La legge è stata il nostro pedagogo che ci ha guidato a Cristo</i> <sup><a id="back_note_243" href="Note.html#note_243" title="243" class="noteref">243</a></sup>. Questi erano tutti gli aromi con i quali essa era nutrita e preparata per lo sposo. Ma allorché venne la pienezza dei tempi e la sposa diventò adulta e il Padre mandò il suo unigenito unto dallo Spirito Santo in questo mondo, essa sentì la fragranza del profumo divino e si accorse che tutti gli aromi di cui prima aveva fatto uso erano di gran lunga inferiori a confronto con la dolcezza di quel nuovo e celeste profumo, e per questo ha detto: <i>L’odore dei tuoi profumi è superiore a tutti gli aromi </i><sup><a id="back_note_244" href="Note.html#note_244" title="244" class="noteref">244</a></sup>. D’altra parte lo stesso Cristo è detto sposo e pontefice <sup><a id="back_note_245" href="Note.html#note_245" title="245" class="noteref">245</a></sup>: pontefice in quanto mediatore fra Dio e l’uomo <sup><a id="back_note_246" href="Note.html#note_246" title="246" class="noteref">246</a></sup> e ogni creatura, per la quale è diventato propiziazione offrendo se stesso come vittima per i peccati del mondo <sup><a id="back_note_247" href="Note.html#note_247" title="247" class="noteref">247</a></sup>; sposo in quanto si unisce <i>con la chiesa che non ha macchia né ruga né alcunché di simile </i><sup><a id="back_note_248" href="Note.html#note_248" title="248" class="noteref">248</a></sup>. Considera allora se quel profumo per il pontefice, che nell’Esodo si ordina di fare con arte di profumiere <sup><a id="back_note_249" href="Note.html#note_249" title="249" class="noteref">249</a></sup>, non rappresenti questo profumo il cui aroma ora ammira la sposa. Essa, vedendo che gli aromi che componevano il profumo con cui fu unto Aronne erano terreni e di sostanza corporea, e invece questo profumo, del quale vede ora unto lo sposo, è spirituale e celeste, per questo dice: <i>L’odore dei tuoi profumi è superiore a tutti gli aromi</i> <sup><a id="back_note_250" href="Note.html#note_250" title="250" class="noteref">250</a></sup>.</p>

  <p class="normal">Vediamo perciò come sia stato composto quel profumo: <i>Il Signore parlò a Mosè dicendo: Prendi fiore di mirra vergine per 500 sicli, e cinnamomo dolce per 250 sicli, e canna soave per 250 sicli, e giaggiolo per 500 sicli (secondo il siclo del santuario) e olio di oliva di Hin: farai un olio per l’unzione santa, un profumo con arte di profumiere</i> <sup><a id="back_note_251" href="Note.html#note_251" title="251" class="noteref">251</a></sup>. La sposa sapeva che nella legge erano riportati questi particolari, ma solo ora ne comprende la spiegazione e il vero significato. Vede infatti che questi quattro ingredienti del profumo prefiguravano l’incarnazione del Verbo di Dio, poiché il corpo da lui assunto era formato dai quattro elementi <sup><a id="back_note_252" href="Note.html#note_252" title="252" class="noteref">252</a></sup>. In questo corpo la mirra era simbolo della sua morte <sup><a id="back_note_253" href="Note.html#note_253" title="253" class="noteref">253</a></sup>, che egli subì sia come pontefice per il popolo sia come sposo per la sposa. Il fatto poi che non si parla semplicemente di mirra ma di fiore di mirra e di mirra vergine indica non soltanto la sua morte ma che egli sarebbe stato il primogenito dei morti <sup><a id="back_note_254" href="Note.html#note_254" title="254" class="noteref">254</a></sup>, e che coloro che fossero cresciuti con lui a somiglianza della sua morte <sup><a id="back_note_255" href="Note.html#note_255" title="255" class="noteref">255</a></sup> sarebbero stati non solo chiamati ma eletti <sup><a id="back_note_256" href="Note.html#note_256" title="256" class="noteref">256</a></sup>. Si parla poi di cinnamomo immacolato senza dubbio per la chiesa, che egli purificò col lavacro di acqua e rese immacolata, senza macchia o ruga o alcunché di simile <sup><a id="back_note_257" href="Note.html#note_257" title="257" class="noteref">257</a></sup>. Viene usata anche la canna, perché la sua lingua è come <i>canna di scriba che scrive velocemente</i> <sup><a id="back_note_258" href="Note.html#note_258" title="258" class="noteref">258</a></sup>: con la soavità del profumo essa indica la grazia della dottrina. Viene usato anche il giaggiolo, che dà gran calore e fuoco, come dicono, a rappresentare o l’ardore dello Spirito Santo o il futuro giudizio per mezzo del fuoco. Quanto poi ai numeri 500 e 250, il primo rappresenta misticamente i cinque sensi in lui centuplicati nella perfezione, e il numero 50, indicativo del perdono <sup><a id="back_note_259" href="Note.html#note_259" title="259" class="noteref">259</a></sup>, moltiplicato cinque volte indica la remissione dei peccati accordata grazie a lui. Tutti questi ingredienti sono tenuti insieme con olio puro, per mezzo del quale si mette in evidenza che solo per misericordia colui che era nella forma di Dio ha assunto la forma di schiavo <sup><a id="back_note_260" href="Note.html#note_260" title="260" class="noteref">260</a></sup>, ovvero che gli elementi di sostanza materiale assunti in Cristo, per opera dello Spirito Santo sono stati ridotti all’unità e all’unica forma, che è diventata la persona del mediatore. Pertanto quell’olio materiale in nessun modo poté esser chiamato olio di letizia <sup><a id="back_note_261" href="Note.html#note_261" title="261" class="noteref">261</a></sup>. Invece quest’olio, cioè il profumo dello Spirito Santo con cui è stato unto Cristo e il cui odore ora sente e ammira la sposa, ben a ragione è chiamato olio di letizia, perché <i>la gioia è frutto dello spirito</i> <sup><a id="back_note_262" href="Note.html#note_262" title="262" class="noteref">262</a></sup>: Dio con questo olio ha unto colui che ha amato la giustizia ed ha odiato l’iniquità <sup><a id="back_note_263" href="Note.html#note_263" title="263" class="noteref">263</a></sup>. Perciò è scritto che il Signore Dio suo lo ha unto con olio di letizia più dei suoi compagni <sup><a id="back_note_264" href="Note.html#note_264" title="264" class="noteref">264</a></sup>. Per tal motivo l’odore dei suoi profumi è superiore a tutti gli aromi.</p>

  <p class="normal">Ci serviamo di simile interpretazione anche se il discorso viene trasferito ad ogni anima che vive nell’amore e nel desiderio del Verbo di Dio e che in ordine ha compiuto lo studio di tutte le dottrine nelle quali si è esercitata e istruita prima della conoscenza del Verbo di Dio, sia quelle derivanti dalle scuole di morale sia quelle derivanti dalle scuole di filosofia della natura. Infatti tutte queste dottrine erano per l’anima profumi, perché per mezzo delle une si acquista istruzione degna di lode e miglioramento di costumi, e con le altre ci si accorge della vanità del mondo e si respingono i falsi prodigi delle cose caduche <sup><a id="back_note_265" href="Note.html#note_265" title="265" class="noteref">265</a></sup>. Perciò tali dottrine erano per lei come odori ed aromi, profumi dell’anima. Ma allorché l’anima è giunta alla conoscenza dei misteri e alla scienza delle dottrine divine, allorché essa ha accesso alla porta della stessa sapienza, e non della sapienza di questo mondo né dei principi di questo mondo, che vengono distrutti, ma della stessa sapienza di Dio, di cui si parla fra i perfetti <sup><a id="back_note_266" href="Note.html#note_266" title="266" class="noteref">266</a></sup>, e mentre il mistero che non era stato conosciuto dalle generazioni precedenti viene rivelato ai figli degli uomini <sup><a id="back_note_267" href="Note.html#note_267" title="267" class="noteref">267</a></sup>, mentre — dico — l’anima si innalza alla conoscenza di si grande segreto, ben a ragione dice: <i>L’odore dei tuoi profumi</i> (cioè la conoscenza spirituale e mistica) <i>è superiore a tutti gli aromi</i> <sup><a id="back_note_268" href="Note.html#note_268" title="268" class="noteref">268</a></sup> (cioè alla filosofia morale e della natura).</p>

  <p class="normal">Non mi sfugge poi che in alcuni esemplari, là dove noi leggiamo: <i>Perché le tue mammelle sono deliziose più del vino</i> <sup><a id="back_note_269" href="Note.html#note_269" title="269" class="noteref">269</a></sup>, troviamo scritto: <i>Perché le tue parole sono deliziose più del vino</i>, che ha lo stesso significato, pur se con maggiore evidenza, di quello che noi abbiamo interpretato spiritualmente. Però noi ci atteniamo in tutto ciò ch’è scritto nei LXX, perché teniamo per certo che lo Spirito Santo ha voluto che nelle sacre Scritture i misteri fossero espressi in forma coperta e non esposti apertamente e con troppa evidenza <sup><a id="back_note_270" href="Note.html#note_270" title="270" class="noteref">270</a></sup>.</p>

  <p class="Verso"><i>Profumo diffuso <sup><a id="back_note_271" href="Note.html#note_271" title="271" class="noteref">271</a></sup> è il tuo nome. Per questo le fanciulle ti hanno amato, ti hanno tratto a sé. Correremo dietro di te all’odore dei tuoi profumi </i>(1, 3-4)</p>

  <p class="normal">L’interpretazione letterale è la stessa che dal testo precedente giunge fin qui, finché non avverrà qualche cambiamento di personaggi. Così infatti vuole la trama dell’azione drammatica cui ci siamo attenuti in questa interpretazione.</p>

  <p class="normal">Certo in queste parole si può scorgere una profezia fatta dal personaggio della sposa intorno a Cristo, secondo cui sarebbe accaduto che, alla venuta del nostro Signore e Salvatore, il suo nome si sarebbe diffuso per tutta la terra e per tutto il mondo, si che ovunque si diffondesse il profumo soave, come dice anche l’apostolo: <i>Perché siamo ovunque buon odore di Cristo, per alcuni però odore che dalla morte va alla morte, per altri odore che dalla vita va alla vita</i> <sup><a id="back_note_272" href="Note.html#note_272" title="272" class="noteref">272</a></sup>. Se infatti Cristo fosse stato per tutti odore che dalla vita va alla vita, certo anche qui sarebbe stato scritto: Tutte ti hanno amato e ti hanno tratto a sé. Ma invece è detto: allorché il tuo nome è diventato profumo diffuso, ti hanno amato non le anime vecchie e che avevano rivestito l’uomo vecchio, né quelle che hanno rughe e macchie <sup><a id="back_note_273" href="Note.html#note_273" title="273" class="noteref">273</a></sup>, ma le fanciulle, cioè le anime che si trovano nella crescita dell’età e della bellezza, che sono sempre nuove e di giorno in giorno si rinnovano rivestendosi dell’uomo nuovo, che è stato creato in conformità con Dio <sup><a id="back_note_274" href="Note.html#note_274" title="274" class="noteref">274</a></sup>. Per queste anime fanciulle e che si trovano nella crescita di vita e nel progresso colui che era nella forma di Dio si è annientato <sup><a id="back_note_275" href="Note.html#note_275" title="275" class="noteref">275</a></sup>, perché il suo nome diventasse profumo diffuso <sup><a id="back_note_276" href="Note.html#note_276" title="276" class="noteref">276</a></sup>. In tal modo il Verbo non ha abitato soltanto la luce inaccessibile e non è rimasto nella forma di Dio <sup><a id="back_note_277" href="Note.html#note_277" title="277" class="noteref">277</a></sup>, ma è diventato carne <sup><a id="back_note_278" href="Note.html#note_278" title="278" class="noteref">278</a></sup>, affinché queste anime fanciulle e in via di progresso potessero non soltanto amarlo ma anche trarlo a sé. Infatti ogni anima trae a sé e assume il Verbo di Dio secondo la sua capacità e l’entità della propria fede. Allorché le anime avranno tratto a sé il Verbo di Dio e lo avranno fatto entrare nei loro sensi e nel loro intelletto e avranno sentito la soavità della sua dolcezza e del suo odore, allorché avranno percepito la fragranza dei suoi profumi, cioè avranno conosciuto il motivo della sua venuta, la causa della redenzione e della passione, e il suo amore, spinto dal quale per la salvezza di tutti egli immortale ha affrontato anche la morte in croce <sup><a id="back_note_279" href="Note.html#note_279" title="279" class="noteref">279</a></sup>, incitate da tutto ciò come dagli odori di un profumo divino e ineffabile queste fanciulle, cioè le anime diventate piene di vigore e di alacrità, corrono dietro di lui e all’odore del suo profumo non lentamente e con tardo passo, ma si affrettano velocemente e con rapida corsa, come faceva colui che diceva: <i>Corro per prendere il premio</i> <sup><a id="back_note_280" href="Note.html#note_280" title="280" class="noteref">280</a></sup>. E ancora, nel passo <i>Profumo diffuso è il tuo nome. Perciò le fanciulle ti hanno amato, ti hanno tratto a sé; correremo dietro di te all’odore dei tuoi profumi</i> <sup><a id="back_note_281" href="Note.html#note_281" title="281" class="noteref">281</a></sup>, le fanciulle che traggono a sé Cristo possono essere interpretate come la chiesa: la chiesa è una sola allorché è perfetta, ma le fanciulle sono molte perché ancora vengono istruite e progrediscono <sup><a id="back_note_282" href="Note.html#note_282" title="282" class="noteref">282</a></sup>. Perciò esse traggono a sé Cristo per mezzo della fede, perché Cristo quando vede due o tre riuniti nella fede del suo nome, va lì e sta in mezzo a loro <sup><a id="back_note_283" href="Note.html#note_283" title="283" class="noteref">283</a></sup>, tratto dalla loro fede e spinto dalla loro concordia.</p>

  <p class="normal">Se poi con la terza interpretazione bisogna interpretare questo passo in riferimento all’anima che segue il Verbo di Dio, ogni anima che sia stata prima istruita nella filosofia morale e poi esercitata nella conoscenza della natura, grazie alle nozioni che abbiamo detto insegnate in queste discipline, cioè purificazione dei costumi, cognizione delle cose e probità della disciplina, tale anima trae a sé il Verbo di Dio. E di buon grado egli si fa trarre: infatti viene con gran piacere alle anime istruite e con larghezza accetta e benignamente concede di essere tratto da loro. Mi chiedo poi una cosa: se soltanto il suo nome, dal momento ch’è diventato profumo diffuso, ha operato tanto ed ha spinto così le fanciulle che esse per prima cosa lo traggono a sé e avendolo presso di sé percepiscono l’odore dei suoi profumi e subito corrono dietro a lui, se — ripeto — tutto ciò è stato operato soltanto dal suo nome, che cosa credi che farà la sua stessa sostanza? Quale capacità, quale vigore riceveranno da essa queste fanciulle, se in qualche modo potranno finalmente giungere proprio alla sua incomprensibile e ineffabile sostanza? Io ritengo che, se finalmente esse giungeranno a tanto, non cammineranno né correranno più, ma strette dai vincoli del suo amore aderiranno a lui, e in loro non ci sarà più occasione di mobilità ma saranno un solo spirito con lui <sup><a id="back_note_284" href="Note.html#note_284" title="284" class="noteref">284</a></sup> e si realizzerà riguardo a loro ciò ch’è scritto: <i>Come tu, Padre, in me e io in te siamo una cosa sola, così anche costoro in noi siano una cosa sola</i> <sup><a id="back_note_285" href="Note.html#note_285" title="285" class="noteref">285</a></sup>. Ma per ora la sposa, come sembra, riunite a sé molte fanciulle, di cui dopo si dice che non c’è numero <sup><a id="back_note_286" href="Note.html#note_286" title="286" class="noteref">286</a></sup>, presa soltanto da un solo senso, cioè dall’odorato, afferma di correre all’odore dei profumi dello sposo, sia perché essa stessa ha ancora bisogno di correre e di progredire, sia perché, pur essendo essa perfetta, tuttavia per queste fanciulle, che hanno ancora bisogno di correre e di progredire, dice di correre anch’essa <sup><a id="back_note_287" href="Note.html#note_287" title="287" class="noteref">287</a></sup>. Così essa agisce come colui che, pur non essendo sotto la legge, tuttavia si mette sotto la legge per guadagnare coloro che sono sotto la legge, e d’altra parte, pur essendo nella legge di Cristo, diviene anch’egli senza legge per coloro che sono senza legge al fine di salvarli <sup><a id="back_note_288" href="Note.html#note_288" title="288" class="noteref">288</a></sup>. Ciò avviene, come abbiamo detto, dopo che è stato percepito soltanto il suo odore. Che cosa credi che faranno queste anime, allorché il Verbo di Dio avrà occupato il loro udito e la vista e il tatto e il gusto, e ad ognuno dei sensi avrà offerto facoltà provenienti da sé e adatte alla natura e alle capacità di quelle anime? Così, se l’occhio avrà potuto vedere la sua gloria, gloria come dell’unigenito che proviene dal Padre <sup><a id="back_note_289" href="Note.html#note_289" title="289" class="noteref">289</a></sup>, non vorrà vedere nient’altro, né l’udito udire altro se non la parola di vita e di salvezza <sup><a id="back_note_290" href="Note.html#note_290" title="290" class="noteref">290</a></sup>. E le mani che avranno toccato il Verbo di vita <sup><a id="back_note_291" href="Note.html#note_291" title="291" class="noteref">291</a></sup> non toccheranno più alcunché di materiale fragile e caduco; e il gusto, una volta che avrà gustato la bontà del Verbo di Dio, le sue carni e il pane che discende dal cielo <sup><a id="back_note_292" href="Note.html#note_292" title="292" class="noteref">292</a></sup>, dopo non tollererà di gustare altro. Infatti in confronto alla dolcezza e alla soavità di quello, ogni altro sapore sembrerà all’anima aspro e amaro e perciò si nutrirà solo di quello, poiché troverà ogni dolcezza, che potrà desiderare, in lui che si rende adatto e idoneo a tutto. Infatti per coloro che, provenienti da seme corruttibile, vengono rigenerati egli diventa latte spirituale e senza inganno <sup><a id="back_note_293" href="Note.html#note_293" title="293" class="noteref">293</a></sup>; a coloro che sono deboli in qualche parte si presenta come legumi <sup><a id="back_note_294" href="Note.html#note_294" title="294" class="noteref">294</a></sup> per grazia e amicizia ospitale; a coloro poi che grazie alla capacità di ricevere hanno i sensi esercitati alla distinzione del bene e del male si presenta come cibo solido <sup><a id="back_note_295" href="Note.html#note_295" title="295" class="noteref">295</a></sup>. Se infine ce ne sono alcuni che sono usciti dall’Egitto e seguendo la colonna di fuoco e di nubi vengono nel deserto, a costoro egli scende dal cielo presentandosi come cibo minuto e sottile, simile al cibo degli angeli, così che l’uomo mangi il pane degli angeli <sup><a id="back_note_296" href="Note.html#note_296" title="296" class="noteref">296</a></sup>. Ha ancora in sé altre innumerevoli differenze di cibi, che per ora nessuno che sia rivestito di pelle carne ossa e nervi <sup><a id="back_note_297" href="Note.html#note_297" title="297" class="noteref">297</a></sup> può comprendere. Chi invece sarà stato degno di ritornare ad essere con Cristo <sup><a id="back_note_298" href="Note.html#note_298" title="298" class="noteref">298</a></sup> e che, trovato fedele nel poco <sup><a id="back_note_299" href="Note.html#note_299" title="299" class="noteref">299</a></sup>, sarà messo a capo del molto, costui gusterà e proverà il piacere del Signore, condotto ad un luogo che per l’abbondanza e varietà di cibi di tal genere è detto luogo di delizie <sup><a id="back_note_300" href="Note.html#note_300" title="300" class="noteref">300</a></sup>. Perciò tale luogo è posto nell’Eden, che indica le delizie: lì infatti vien detto a costui: <i>Deliziati nel Signore</i> <sup><a id="back_note_301" href="Note.html#note_301" title="301" class="noteref">301</a></sup>. E si delizierà non soltanto nel senso del mangiare e del gustare ma anche nell’udito, nella vista, nel tatto e nell’odorato. Correrà infatti all’odore del suo profumo: così si delizierà in tutti i suoi sensi nel Verbo di Dio colui che sarà giunto al massimo di perfezione e beatitudine.</p>

  <p class="normal">Perciò, mentre stiamo ancora in questi luoghi terreni, scongiuriamo i nostri ascoltatori di mortificare i sensi carnali, affinché nulla di ciò che diciamo essi intendano secondo gli affetti corporei, ma per comprendere questi concetti facciano uso dei sensi più divini dell’uomo interiore, secondo quanto ci insegna lo stesso Salomone: <i>Troverai un senso divino</i> <sup><a id="back_note_302" href="Note.html#note_302" title="302" class="noteref">302</a></sup>; e anche Paolo scrive agli Ebrei riguardo ai perfetti, come sopra abbiamo ricordato, che questi hanno i sensi esercitati alla distinzione del bene e del male <sup><a id="back_note_303" href="Note.html#note_303" title="303" class="noteref">303</a></sup>, mostrando che nell’uomo oltre i cinque sensi corporei ce ne sono altrettanti, che vengono ricercati coll’esercizio e di cui diciamo che sono in azione allorché esaminano con più alacre acume il significato delle cose <sup><a id="back_note_304" href="Note.html#note_304" title="304" class="noteref">304</a></sup>. Infatti non bisogna prendere a piacere e alla leggera ciò che dice l’apostolo riguardo ai perfetti, cioè che hanno i sensi esercitati alla distinzione del bene e del male. Perché tutto ciò risulti più chiaro, prendiamo un esempio da questi sensi corporei, e così poi passeremo ai sensi divini dell’uomo interiore, che nomina la Scrittura. L’occhio corporeo, che esercita la vista, se non lo impedisce nessuno ostacolo, perfettamente e senza errore coglie colori grandezze qualità nei corpi. Ma se la vista sarà impedita dalla caligine o da qualche infermità e giudicherà che una cosa sia rossa invece che bianca, verde invece che nera, diritta mentre è curva e contorta, certamente il giudizio della mente sarà turbato e giudicherà una cosa per l’altra. Analogamente, se la vista interiore non sarà stata esercitata dalla istruzione e dall’operosità affinché impari con molta perizia a distinguere il bene dal male, ma la impediranno ignoranza e incapacità come la caligine sugli occhi e sopravverrà anche, come ai malati di vista, qualche debolezza dovuta alla malvagità, essa non potrà in nessun modo imparare a distinguere fra il bene e il male e così avverrà che faccia il male e disprezzi il bene invece del male. Secondo tale concetto che abbiamo esposto intorno alla vista del corpo e dell’anima, conseguentemente anche riguardo all’udito, al gusto, all’odorato e al tatto se farai corrispondere ogni singola e peculiare facoltà dei sensi corporei ai sensi dell’anima, chiaramente verrai a conoscere come i singoli sensi debbano esercitarsi e come purificarsi.</p>

  <p class="normal">Abbiamo esposto con digressione un po’ ampia questo argomento, volendo dimostrare che l’odorato della sposa e delle fanciulle, col quale hanno sentito l’odore dei profumi dello sposo, non è detto del senso corporeo, ma di quell’odore divino e di quello che è chiamato uomo interiore. Pertanto questo senso dell’odorato, se in uno è sano e integro, percepito l’odore di Cristo, conduce dalla vita alla vita; se invece questo senso non è sano, una volta percepito l’odore fa cadere dalla morte nella morte, secondo colui che diceva: <i>Perché siamo buon odore di Cristo, che per alcuni conduce dalla vita alla vita, ma che per altri conduce dalla morte alla morte</i> <sup><a id="back_note_305" href="Note.html#note_305" title="305" class="noteref">305</a></sup>. Infatti anche coloro che hanno conoscenza di erbe e pratica di aromi dicono che alcuni aromi hanno tale odore che, se lo percepiscono alcuni animali, subito muoiono, altri invece dallo stesso odore traggono refrigerio e ricevono vita.</p>

  <p class="normal">E ora anche in queste stesse argomentazioni e interpretazioni che abbiamo fra le mani sembra che per alcuni ci sia vita da vita, per altri morte da morte. Se infatti ascolterà questa interpretazione colui ch’è definito uomo animale, che non può percepire né comprendere le cose che sono dello spirito di Dio <sup><a id="back_note_306" href="Note.html#note_306" title="306" class="noteref">306</a></sup>, questi senza dubbio l’irriderà e dirà che sono fantasie sciocche e vuote, invece che esposizioni sulle cause delle cose e sulle dottrine divine. Per costoro questo odore del <i>Cantico dei cantici</i> porta dalla morte alla morte, cioè dalla morte della infedeltà alla morte del giudizio e della condanna. Coloro invece che seguono il senso sottile e spirituale e comprendono che è più verità nelle cose che non si vedono che non in quelle che si vedono <sup><a id="back_note_307" href="Note.html#note_307" title="307" class="noteref">307</a></sup>, e che sono più vicine a Dio le realtà invisibili e spirituali che non quelle visibili e corporee, costoro certo riterranno opportuno seguire e far propria questa interpretazione. Riconoscono infatti che tale è la via per arrivare a comprendere la verità, per cui si arriva a Dio. D’altra parte, se è lontano dalla fede colui che giudica sciocche e ridicole tali cose, non ci meravigliamo affatto. Se invece è uno di coloro che sembrano aver fede e accettare l’autorità delle Scritture, ma tuttavia non accolgono questo metodo d’interpretazione spirituale ma lo deridono e lo rifiutano <sup><a id="back_note_308" href="Note.html#note_308" title="308" class="noteref">308</a></sup>, tenteremo d’istruirlo e persuaderlo sulla base di altri passi della Scrittura, sperando che possa cambiare idea. A costui diciamo: sta scritto: <i>Il precetto di Dio è limpido e illumina gli occhi</i> <sup><a id="back_note_309" href="Note.html#note_309" title="309" class="noteref">309</a></sup>. Ci dica allora quali sono gli occhi che vengono illuminati dalla luce del precetto. E ancora: <i>Chi ha orecchie per intendere, intenda</i> <sup><a id="back_note_310" href="Note.html#note_310" title="310" class="noteref">310</a></sup>. Quali sono queste orecchie, tali che solo chi le possiede è detto che ascolta le parole di Cristo? E ancora: <i>Poiché siamo buon odore di Cristo per Dio</i> <sup><a id="back_note_311" href="Note.html#note_311" title="311" class="noteref">311</a></sup>. In un altro luogo: <i>Gustate e vedete che il Signore è dolce </i><sup><a id="back_note_312" href="Note.html#note_312" title="312" class="noteref">312</a></sup>. E che dice un altro?: <i>E le nostre mani hanno toccato la parola di vita</i> <sup><a id="back_note_313" href="Note.html#note_313" title="313" class="noteref">313</a></sup>. Pensi che il nostro uomo non sarà scosso da tutti questi passi, si da accorgersi che essi non sono detti dei sensi corporei ma di quelli che abbiamo insegnato trovarsi in ognuno nell’uomo interiore <sup><a id="back_note_314" href="Note.html#note_314" title="314" class="noteref">314</a></sup>, a meno che chi è di tal genere non sia spinto da peccato di contesa e vanità? Poiché a causa di questi peccati la vista interiore viene accecata e occluso l’odorato e otturato l’udito, ben a ragione costui non può né vedere né udire ciò ch’è spirituale e neppure percepire quest’odore di Cristo. Invece, avendolo percepito, queste fanciulle in cui tale senso era ben sano e forte, ora corrono all’odore dei suoi profumi dietro di lui né nella corsa vengono meno e faticano, in quanto, continuamente ristorate dalla dolcezza di quell’odore che dalla vita porta alla vita, sono in piena forza.</p>

  <p class="normal">Il passo <i>Profumo svanito</i> <sup><a id="back_note_315" href="Note.html#note_315" title="315" class="noteref">315</a></sup> <i>è il tuo nome. Per questo le fanciulle ti hanno amato</i> <sup><a id="back_note_316" href="Note.html#note_316" title="316" class="noteref">316</a></sup> può essere interpretato anche in questo modo. Il Figlio unigenito, mentre era nella forma di Dio, ha annientato se stesso ed ha assunto la forma del servo <sup><a id="back_note_317" href="Note.html#note_317" title="317" class="noteref">317</a></sup>. Perciò senza dubbio si è annientato dalla pienezza nella quale era. Allora coloro che dicono: <i>Poiché noi tutti abbiamo ricevuto dalla sua pienezza</i> <sup><a id="back_note_318" href="Note.html#note_318" title="318" class="noteref">318</a></sup> sono le fanciulle, le quali, ricevendo dalla pienezza dalla quale egli si è annientato e il suo nome è diventato profumo svanito, dicono: <i>Dietro di te correremo all’odore dei tuoi profumi</i><sup><a id="back_note_319" href="Note.html#note_319" title="319" class="noteref">319</a></sup>. Se infatti non avesse fatto svanire il profumo, cioè (non avesse annientato) in sé la pienezza dello Spirito Santo e non si fosse abbassato fino alla forma di servo, nessuno avrebbe potuto accoglierlo in quella pienezza di divinità, se non forse la sola sposa, in quanto essa sembra indicare che questo profumo svanito sia stato motivo di amore non per sé ma per le fanciulle <sup><a id="back_note_320" href="Note.html#note_320" title="320" class="noteref">320</a></sup>. Infatti dice così: <i>Profumo svanito è il tuo nome. Per questo le fanciulle ti hanno amato</i> <sup><a id="back_note_321" href="Note.html#note_321" title="321" class="noteref">321</a></sup>; ed è come se dicesse: le fanciulle ti hanno amato perché tu ti sei annientato dalla forma di Dio e il tuo nome è diventato profumo svanito; io invece ti ho amato non per il profumo svanito ma proprio per la pienezza dei tuoi profumi. Questo infatti indica dove dice: <i>L’odore dei tuoi profumi è superiore a tutti gli aromi</i> <sup><a id="back_note_322" href="Note.html#note_322" title="322" class="noteref">322</a></sup>. Quanto poi al fatto che anch’essa corre con le fanciulle dietro di lui, ciò avviene perché tutti i perfetti diventano tutto a tutti per guadagnare tutti <sup><a id="back_note_323" href="Note.html#note_323" title="323" class="noteref">323</a></sup>, come già sopra abbiamo esposto.</p>

  <p class="Verso"><i>Il re mi ha introdotto nella sua camera del tesoro; esultiamo e rallegriamoci in te </i>(1, 4)</p>

  <p class="normal">La sposa, dopo aver indicato allo sposo che le fanciulle, prese dal suo odore, correvano dietro di lui, e con loro essa stessa avrebbe corso per dare esempio in tutto, ora avendo conseguito quasi il premio della sua fatica, poiché aveva corso insieme con quelle che correvano, dice di essere stata introdotta dallo sposo, il re, nella sua stanza del tesoro, per vedere lì tutte le ricchezze regali. Qui a ragione si rallegra ed esulta, poiché ormai ha visto i segreti del re.</p>

  <p class="normal">Questo è il significato letterale secondo la trama dell’azione drammatica. Ma poiché colei per cui l’azione si svolge è la chiesa che viene a Cristo e l’anima che sta unita al Verbo di Dio, che cos’altro dobbiamo ritenere che sia la stanza dei tesori di Cristo e il deposito del Verbo di Dio, in cui egli introduce la sua chiesa e l’anima a lui unita, se non lo stesso segreto e nascosto senso di Cristo? Di questo anche Paolo diceva: <i>Noi poi possediamo il senso di Cristo per conoscere ciò che ci è stato donato da Dio</i> <sup><a id="back_note_324" href="Note.html#note_324" title="324" class="noteref">324</a></sup>. Sono queste <i>le cose che occhio non vide né orecchio ascoltò e che non salirono al cuore dell’uomo, che Dio ha preparato per coloro che lo amano</i> <sup><a id="back_note_325" href="Note.html#note_325" title="325" class="noteref">325</a></sup>. Perciò, allorché Cristo conduce l’anima alla conoscenza del suo senso, di lei si dice ch’è stata introdotta nella camera del tesoro del re, in cui sono nascosti i tesori della sua sapienza e della sua scienza <sup><a id="back_note_326" href="Note.html#note_326" title="326" class="noteref">326</a></sup>. Non mi sembra poi senza motivo il fatto che, pur avendo potuto dire: Mi ha introdotto il mio sposo, o il mio amato, o qualcosa del genere, come le è costume, invece ora la sposa, sul punto di nominare la camera del tesoro, ha detto camera del tesoro del re, e non ha detto un altro nome, a proposito del quale si sarebbe forse anche potuto pensare a qualcuno di modesta condizione. Ma ritengo che essa in questo passo abbia nominato il re, per indicare con tal nome che la camera del tesoro era straordinariamente ricca, in quanto era del re e ripiena di grandi immense ricchezze. Presso tale re penso che sia stato o che lo abbia seguito colui che ha affermato di essere stato rapito fino al terzo cielo e di lì in paradiso e di aver ascoltato parole ineffabili che non è permesso all’uomo pronunciare <sup><a id="back_note_327" href="Note.html#note_327" title="327" class="noteref">327</a></sup>. Che cosa credi, infatti? Le parole che ascoltò, non le ascoltò forse dal re? E non le ascoltò stando nella camera del tesoro o lì vicino? Quelle parole — come credo — erano tali da esortarlo a maggiore progresso e da promettergli che, se avesse perseverato fino alla fine <sup><a id="back_note_328" href="Note.html#note_328" title="328" class="noteref">328</a></sup>, anche lui sarebbe potuto entrare nella camera del tesoro del re, secondo quanto viene promesso dal profeta: <i>Ti darò tesori nascosti, occulti; ti rivelerò tesori invisibili, affinché tu conosca che io sono il Signore Dio tuo, che ho chiamato il tuo nome, il dio d’Israele</i> <sup><a id="back_note_329" href="Note.html#note_329" title="329" class="noteref">329</a></sup>. Corrono dunque le fanciulle dietro di lui e al suo odore, tuttavia ognuna secondo le sue forze, una più veloce, una un po’ più lenta, un’altra ancora più lenta delle altre e all’ultimo posto. Tuttavia corrono tutte. Ma una sola è perfetta, che ha corso si da arrivare a conquistare da sola il premio della vittoria <sup><a id="back_note_330" href="Note.html#note_330" title="330" class="noteref">330</a></sup>. Una sola infatti è colei che dice: <i>Il re mi ha introdotto nella sua camera del tesoro</i> <sup><a id="back_note_331" href="Note.html#note_331" title="331" class="noteref">331</a></sup>, mentre prima non di sé sola ma di più persone, aveva detto: <i>Correremo dietro di te all’odore dei tuoi profumi</i> <sup><a id="back_note_332" href="Note.html#note_332" title="332" class="noteref">332</a></sup>. Perciò viene introdotta nella camera del tesoro del re e diventa regina ed è colei della quale è detto: <i>Stette la regina alla tua destra, in vestito dorato, circondata da ricami</i> <sup><a id="back_note_333" href="Note.html#note_333" title="333" class="noteref">333</a></sup>. Invece di queste fanciulle che avevano corso dietro di lei ed erano rimaste distanziate nella corsa si dice: <i>Saranno condotte al re le vergini dietro di lei; a te saranno condotte quelle vicino a lei; saranno condotte in letizia ed esultanza; saranno introdotte nel palazzo del re</i> <sup><a id="back_note_334" href="Note.html#note_334" title="334" class="noteref">334</a></sup>. Ma a questo proposito dobbiamo notare anche che, come il re ha la sua camera del tesoro nella quale introduce la regina e sua sposa, così anche la sposa ha la sua camera del tesoro, entrata nella quale viene ammonita dal Verbo di Dio a chiudere la porta e così, chiuse tutte le sue ricchezze in quella camera, a pregare il Padre che vede ciò ch’è nascosto <sup><a id="back_note_335" href="Note.html#note_335" title="335" class="noteref">335</a></sup> e scorge quante ricchezze, cioè quante virtù dell’anima, la sposa ha riposto nel suo tesoro. Così, vedendone le ricchezze, egli accoglie le sue preghiere: infatti a ognuno che ha, sarà dato <sup><a id="back_note_336" href="Note.html#note_336" title="336" class="noteref">336</a></sup>. Quanto poi alle parole: <i>Esultiamo e rallegriamoci in te</i> <sup><a id="back_note_337" href="Note.html#note_337" title="337" class="noteref">337</a></sup>, esse sembrano esser dette dalle fanciulle che pregano e chiedono allo sposo di meritare anch’esse, alla pari della sposa che ha conseguito la perfezione ed esulta, di compiere la loro corsa e di giungere fino alla camera del tesoro del re. In tal modo anch’esse potranno osservare ciò da cui trae vanto la sposa, esultare come quella e rallegrarsi nello sposo.</p>

  <p class="normal">Ma queste parole possono anche sembrar rivolte alla sposa dalle fanciulle che si congratulano con lei e promettono di partecipare alla sua esultanza e alla sua gioia.</p>

  <p class="Verso"><i>Ameremo le tue mammelle più del vino </i>(1, 4)</p>

  <p class="normal">La sposa, dopo aver meritato di ricevere i baci proprio dalla bocca dello sposo e di godere delle sue mammelle, gli dice: <i>Le tue mammelle sono deliziose più del vino</i> <sup><a id="back_note_338" href="Note.html#note_338" title="338" class="noteref">338</a></sup>. Ma le fanciulle non sono ancora arrivate a tale beatitudine né hanno conseguito il massimo della perfezione né con la pratica e le opere hanno realizzato i frutti del perfetto amore, si che avendo quasi avuto esperienza delle mammelle dello sposo possano dire che esse sono deliziose. Tuttavia, a vedere la sposa che trae diletto e ristoro dalle mammelle dello sposo, cioè dalle fonti di sapienza e di scienza che di lì scorrono, e attinge coppe di celeste dottrina, quasi volendo imitare la sua perfezione e desiderando procedere sulle sue tracce, promettono e dicono: <i>Ameremo le tue mammelle più del vino</i> <sup><a id="back_note_339" href="Note.html#note_339" title="339" class="noteref">339</a></sup>, cioè: noi certo non siamo giunte ancora a tale perfezione da amare già le tue mammelle più del vino (ovvero, le tue mammelle che sono superiori al vino; infatti si può intendere in ambedue i modi); tuttavia, in quanto fanciulle, speriamo di crescere in età al punto di poter non soltanto trarre alimento e nutrimento dalle mammelle del Verbo di Dio, ma di amare anche lui che dà l’alimento. Queste fanciulle, come già più volte abbiamo detto, sono le anime che vengono istruite con le prime nozioni che si danno ai principianti e, come da un vino, traggono letizia dall’educazione che ricevono dai tutori, dai curatori, dal pedagogo <sup><a id="back_note_340" href="Note.html#note_340" title="340" class="noteref">340</a></sup>, in quanto sono piccole; e se hanno la capacità di amare il vino, non sono ancora in età da poter essere spinte ed eccitate dall’amore delle mammelle dello sposo.</p>

  <p class="normal">Ma dopo ch’è giunta ormai la pienezza dei tempi e Cristo in loro ha progredito per età e sapienza <sup><a id="back_note_341" href="Note.html#note_341" title="341" class="noteref">341</a></sup> ed esse ormai hanno cominciato a comprendere che cosa siano le mammelle dello sposo e quale perfezione del Verbo di Dio e pienezza di dottrina spirituale sia designata con questa immagine, promettono che più del vino, che ora amano in quanto piccole, esse ameranno le mammelle dello sposo: cioè saranno propense verso la dottrina di Cristo perfetta e stabilita in completa pienezza più di quanto non fossero state riguardo alla usuale istruzione scolastica e agli insegnamenti della legge e dei profeti.</p>

  <p class="Verso"><i>L’equità ti ha amato </i>(1, 4)</p>

  <p class="normal">Anche queste parole sembrano pronunciate dalle fanciulle, che quasi danno soddisfazione perché avevano promesso di amare le mammelle dello sposo più del vino ma al presente non lo amano ancora e non mostrano integra la forza dell’amore. Perciò tali parole esse pronunciano quasi accusando sé stesse di non aver ancora eliminato del tutto l’iniquità e di non essere ancora arrivate all’equità, per poter amare più del vino le mammelle dello sposo, ben sapendo che è assolutamente sconveniente che resti ancora traccia d’iniquità in colui ch’è giunto alla perfezione della dottrina spirituale e mistica. Pertanto, poiché la completa perfezione consiste nell’amore <sup><a id="back_note_342" href="Note.html#note_342" title="342" class="noteref">342</a></sup> e l’amore non ammette iniquità e dove non è traccia d’iniquità lì certamente è l’equità, ben a ragione si dice. che l’equità ama lo sposo. E osserva se proprio per questo il Salvatore non abbia detto nel Vangelo: <i>Se mi amate, osservate i miei precetti</i> <sup><a id="back_note_343" href="Note.html#note_343" title="343" class="noteref">343</a></sup>. Se infatti chi ama Cristo osserva i suoi precetti e in chi osserva i suoi precetti non è iniquità ma in lui ha dimora l’equità, allora è l’equità che custodisce i precetti e ama Cristo. Inversamente: se chi osserva i precetti ama Cristo e i precetti sono osservati nell’equità ed è l’equità che ama Cristo, allora colui che commette alcunché d’iniquo non osserva i precetti né ama Cristo. Perciò, per quanto è in noi d’iniquità di tanto siamo lontani dall’amore di Cristo e di tanto non osserviamo i suoi precetti. Così possiamo dire che l’equità è come una riga diritta, si che, se è in noi qualche iniquità, applicando tale riga e sovrapponendo la linea retta dei precetti di Dio, possiamo tagliar via ciò che in noi è di curvo e tortuoso; e così anche di noi si potrà dire: <i>L’equità ti ha amato</i> <sup><a id="back_note_344" href="Note.html#note_344" title="344" class="noteref">344</a></sup>.</p>

  <p class="normal">Possiamo anche interpretare nel senso che dire: <i>L’equità ti ha amato</i> sia lo stesso che dire: la giustizia ti ha amato, e così la verità e la sapienza e la pudicizia e ogni altra virtù. Né ti devi meravigliare se diciamo che sono le virtù che amano Cristo, dal momento che in altri passi siamo soliti intendere Cristo come sostanza delle stesse virtù. Questo concetto troverai introdotto di frequente nelle sacre Scritture secondo i luoghi e le opportunità: troviamo infatti che Cristo è definito giustizia, pace, verità. E ancora è scritto nei Salmi: <i>La giustizia e la pace si sono baciate</i>, e <i>La verità è sorta dalla terra e la giustizia ha guardato dal cielo</i> <sup><a id="back_note_345" href="Note.html#note_345" title="345" class="noteref">345</a></sup>. Tutte queste virtù si identificano con Cristo e d’altra parte di esse si dice che lo abbracciano. Così una stessa persona è definita sposo e la stessa anche sposa, com’è scritto nel profeta: <i>Mi ha imposto il diadema come ad uno sposo e mi ha adornato con i gioielli come una sposa</i> <sup><a id="back_note_346" href="Note.html#note_346" title="346" class="noteref">346</a></sup>.</p>

  <p class="sigue"><a href="Libro2.html">segue</a></p>

  <div class="fixedButton">
    <a href="#start"><img src="../Images/Flecha.png" width="50%"/></a>
  </div>
</body>
</html>