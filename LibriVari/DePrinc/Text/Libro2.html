<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" lang="it">
<head>
  <meta name="viewport" content="width=device-width, initial-scale=1.0"/>
  <title></title>
  <link href="../Styles/Origene.css" type="text/css" rel="stylesheet"/>
</head>

<body id="start">
  <p class="pT3but"><a href="index.html" class="butXL">Indice</a></p>

  <h1>LIBRO SECONDO</h1>

  <h2 id="toc_id_3">1. IL MONDO E LE CREATURE CHE IN ESSO SI TROVANO&#160;<a href="#_FtntDown1_10" id="_FtntUp1_10">[1]</a></h2>

  <p class="Normal">1. Anche se&#160;<a href="#_FtntDown2_10" id="_FtntUp2_10">[2]</a> tutto ciò che abbiamo esposto nel libro precedente tratta del mondo e del suo ordinamento, sembra opportuno precisare ancora alcuni concetti sul mondo: sul suo inizio e la sua fine, e su ciò che fra l’inizio e la fine viene regolato dalla provvidenza divina, e ancora su ciò che supponiamo prima e dopo il mondo.</p>

  <p class="Normal">A questo proposito per prima cosa appare evidente che il mondo, in tutta la sua varietà e diversità&#160;<a href="#_FtntDown3_10" id="_FtntUp3_10">[3]</a>, è formato dalle nature razionali e di origine superiore e dai loro diversi corpi, e poi dagli animali non forniti di ragione, cioè bestie feroci e domestiche uccelli e tutti gli animali acquatici; infine dal cielo&#160;<a href="#_FtntDown4_10" id="_FtntUp4_10">[4]</a> (o meglio dai cieli), dalla terra e dall’acqua, dall’aria che si trova in mezzo e che chiamano etere&#160;<a href="#_FtntDown5_10" id="_FtntUp5_10">[5]</a>, e da tutto ciò che deriva o nasce dalla terra. Pertanto&#160;<a href="#_FtntDown6_10" id="_FtntUp6_10">[6]</a> poiché è tanta la varietà del mondo e tanta la diversità fra gli stessi esseri razionali (da questa pensiamo che derivi ogni altra varietà e diversità), quale altra causa dovremo assegnare all’origine del mondo, soprattutto se guardiamo a quella fine in cui, come abbiamo detto nel libro precedente, tutto tornerà nella condizione iniziale? In conseguenza di ciò, quale altra causa, ripeto, assegneremo a tanta varietà di questo mondo, se non la varietà e diversità di movimenti e cadute di coloro che son venuti meno dalla iniziale unità&#160;<a href="#_FtntDown7_10" id="_FtntUp7_10">[7]</a> e concordia in cui Dio in origine li aveva creati, per cui turbati e distaccatisi dalla condizione di bontà, agitati da diversi movimenti e desideri dell’anima, hanno diviso l’unitaria e indistinta bontà della loro natura in diverse qualità di intelligenze a seconda della diversità della loro inclinazione?</p>

  <p class="Normal">2. Ma Dio modificando ed adattando con la sua ineffabile sapienza tutto ciò che comunque esiste&#160;<a href="#_FtntDown8_10" id="_FtntUp8_10">[8]</a> all’utilità ed al progresso comune di tutti, richiama a concordia d’intenti e di azione queste creature così diverse fra loro per disposizione d’animo, sì che pur con diversi movimenti esse realizzino la pienezza e la perfezione di un solo mondo&#160;<a href="#_FtntDown9_10" id="_FtntUp9_10">[9]</a>, e la stessa varietà delle intelligenze tenda ad un solo fine di perfezione. Una infatti è la forza&#160;<a href="#_FtntDown10_10" id="_FtntUp10_10">[10]</a> che contiene e abbraccia tutta la diversità del mondo e guida ad un solo fine i vari movimenti, per impedire che il contrasto delle anime mandi in rovina questa così immensa opera del mondo. Perciò riteniamo che Dio, padre di tutti&#160;<a href="#_FtntDown11_10" id="_FtntUp11_10">[11]</a>, per la salvezza di tutte le sue creature per mezzo della sua ineffabile sapienza e parola&#160;<a href="#_FtntDown12_10" id="_FtntUp12_10">[12]</a> ha disposto ogni cosa&#160;<a href="#_FtntDown13_10" id="_FtntUp13_10">[13]</a> in modo che nessuno degli spiriti o anime&#160;<a href="#_FtntDown14_10" id="_FtntUp14_10">[14]</a> (o comunque debbano essere chiamati questi esseri razionali) viene costretto con la forza e contro la sua libera volontà&#160;<a href="#_FtntDown15_10" id="_FtntUp15_10">[15]</a> ad agire diversamente dalla sua inclinazione - altrimenti sarebbe tolto loro il libero arbitrio e risulterebbe modificata la qualità della loro stessa natura&#160;<a href="#_FtntDown16_9" id="_FtntUp16_9">[16]</a> ma d’altra parte i diversi movimenti ed inclinazioni si adattano acconciamente ed utilmente alla concordia di un solo mondo, là dove alcuni&#160;<a href="#_FtntDown17_8" id="_FtntUp17_8">[17]</a> hanno bisogno di essere aiutati, altri possono aiutare, altri infine provocano contese e contrasti a coloro che progrediscono, per rendere più lodevole la loro operosità e più stabile lo stato di dignità recuperato dopo la vittoria e stabilito tra fatiche e difficoltà.</p>

  <p class="Normal">3. Benché sia ordinato con diversi uffici, non dobbiamo credere che lo stato del mondo risulti inorganico e disarmonico: ma come il nostro corpo è formato da molte membra (<i>I Cor</i>., 12, 12) ed è retto da una sola anima, così dobbiamo pensare a tutto l’universo come ad uno smisurato essere animato&#160;<a href="#_FtntDown18_8" id="_FtntUp18_8">[18]</a>, retto dalla potenza e dalla parola di Dio, che ne costituisce, per così dire, l’anima&#160;<a href="#_FtntDown19_8" id="_FtntUp19_8">[19]</a>. Ritengo che anche la sacra scrittura alluda a questo, là dove il profeta dice: <i>Non riempio cielo e terra? dice il signore</i> (<i>Ier</i>., 23, 24) e ancora: <i>Il cielo è mia sede e la terra sgabello dei miei piedi</i> (<i>Is</i>., 66, 1); e questo significò il salvatore quando disse che non bisogna giurare né per il cielo, perché è sede di Dio, né per la terra, perché è sgabello dei suoi piedi (<i>Mt</i>., 5, 34 seg.); e Paolo, quando, parlando agli Ateniesi, disse&#160;<a href="#_FtntDown20_8" id="_FtntUp20_8">[20]</a>: <i>In lui viviamo ci muoviamo ed esistiamo</i> (<i>Act</i>., 17, 28). Come infatti viviamo ci muoviamo ed esistiamo in Dio, se non perché egli contiene e abbraccia il mondo con la sua forza? Come il cielo è sede di Dio e la terra sgabello dei suoi piedi, come dice il salvatore, se non perché la sua potenza riempie ogni cosa in cielo e in terra, secondo quanto è detto: <i>Non riempio cielo e terra? dice il signore</i> (<i>Ier</i>., 23, 24)? Ritengo pertanto che, sulla base di quanto abbiamo esposto, nessuno farà difficoltà ad ammettere che Dio, padre di tutti&#160;<a href="#_FtntDown21_8" id="_FtntUp21_8">[21]</a>, riempie ed abbraccia l’universo con la pienezza della sua potenza.</p>

  <p class="Normal">D’altra parte, poiché abbiamo dimostrato precedentemente&#160;<a href="#_FtntDown22_8" id="_FtntUp22_8">[22]</a> che i diversi movimenti delle creature razionali e i diversi giudizi di Dio hanno provocato la varietà di questo mondo, vediamo se anche la fine di esso non sarà simile all’inizio&#160;<a href="#_FtntDown23_9" id="_FtntUp23_8">[23]</a>: infatti non c’è dubbio che anche alla fine ci sarà grande varietà e diversità e che tale varietà sarà a sua volta causa e occasione delle diversità che ci saranno nel mondo successivo a questo&#160;<a href="#_FtntDown24_8" id="_FtntUp24_8">[24]</a>, per cui la fine di questo mondo costituirà l’inizio del successivo.</p>

  <p class="Normal">4. Se la discussione ha portato a questo risultato, ora conviene trattare della natura corporea, perché senza corpi&#160;<a href="#_FtntDown25_8" id="_FtntUp25_8">[25]</a> non ci può essere diversità nel mondo. Dalla realtà stessa delle cose è evidente che la natura corporea è soggetta a svariati mutamenti, sì da potersi trasformare da tutto in tutto&#160;<a href="#_FtntDown26_8" id="_FtntUp26_8">[26]</a>: p. es., il legno si trasforma in fuoco, il fuoco in fumo, il fumo in aria; anche l’olio si trasforma in fuoco. E il cibo degli uomini e degli animali non ci fa vedere analoga trasformazione? Infatti tutto ciò di cui ci cibiamo si trasforma nella sostanza del nostro corpo. Benché non sia difficile spiegare come l’acqua&#160;<a href="#_FtntDown27_8" id="_FtntUp27_8">[27]</a> si trasformi in terra o in aria, e l’aria a sua volta in fuoco, e il fuoco in aria, e l’aria in acqua, tuttavia ora questi cenni saranno sufficienti per chi vuole indagare le proprietà della materia corporea. Per materia&#160;<a href="#_FtntDown28_8" id="_FtntUp28_8">[28]</a> intendiamo ciò che forma il sostrato dei corpi, ciò per cui i corpi sussistono con l’aggiunta delle qualità. Contiamo quattro qualità&#160;<a href="#_FtntDown29_8" id="_FtntUp29_8">[29]</a>: caldo freddo secco umido. Queste quattro qualità, unite alla materia&#160;<a href="#_FtntDown30_8" id="_FtntUp30_8">[30]</a>, che di per sé è priva di esse, formano le diverse specie di corpi. D’altra parte la materia, benché, come abbiamo detto, di per sé sia priva di qualità, non può sussistere senza qualità&#160;<a href="#_FtntDown31_7" id="_FtntUp31_7">[31]</a>.</p>

  <p class="Normal">Questa materia è tale e tanta&#160;<a href="#_FtntDown32_7" id="_FtntUp32_7">[32]</a> da essere sufficiente per tutti i corpi del mondo che Dio ha voluto far esistere, e in tutto e per tutto è a disposizione del creatore per qualunque forma e specie voglia creare, accogliendo in sé tutte le qualità che egli le vuole imporre: tale materia non so come molti importanti filosofi abbiano ritenuto del tutto increata&#160;<a href="#_FtntDown33_5" id="_FtntUp33_5">[33]</a>, cioè non fatta dal creatore; ma hanno detto dovute al caso la sua natura e le sue facoltà. E mi stupisce che costoro incolpino&#160;<a href="#_FtntDown34_4" id="_FtntUp34_4">[34]</a> quelli che negano l’esistenza di un Dio creatore e della provvidenza che regola questo universo, e li accusino di essere empi perché credono che questa grande opera del mondo esista priva di creatore e di regolatore, mentre essi stessi incorrono in simile colpa di empietà affermando increata la materia e coeterna a Dio increato. Se infatti, secondo questa loro opinione, ammettiamo che la materia non fosse esistita - secondo quanto questi asseriscono, dicendo che Dio non avrebbe potuto fare alcunché, non essendoci nulla - allora senza dubbio Dio sarebbe rimasto in ozio&#160;<a href="#_FtntDown35_4" id="_FtntUp35_4">[35]</a>, non avendo materia con cui operare, che costoro credono esserci stata non per sua previdenza ma per puro caso; e secondo loro ciò che è esistito casualmente sarebbe stato sufficiente&#160;<a href="#_FtntDown36_4" id="_FtntUp36_4">[36]</a> a lui per così grande opera e per l’azione della sua potenza, e accogliendo il principio ordinatore della sua sapienza sarebbe stato distinto e ordinato per formare il mondo. Ma ciò mi sembra assurdo e proprio di uomini che ignorano del tutto significato e valore di una natura increata. Per renderci meglio conto della cosa, si voglia ammettere per un momento che la materia non esisteva e che Dio, nulla prima esistendo, abbia fatto esistere ciò che ha voluto: cosa penseremo? forse questa materia, che Dio creava con la sua sapienza e potenza, facendo esistere ciò che prima non esisteva, egli l’avrebbe fatta migliore superiore o di un altro genere? ovvero peggiore ed inferiore? ovvero simile ed uguale a quella che costoro dicono increata? Penso che ognuno comprenderà facilmente che né una superiore né una inferiore avrebbe potuto accogliere le specie e le forme del mondo, se non fosse stata tale quale questa che le ha accolte. Ma allora come non è empio&#160;<a href="#_FtntDown37_4" id="_FtntUp37_4">[37]</a> affermare increato ciò che, se è creduto fatto da Dio, risulta senza dubbio tale quale è ciò che affermano increato?</p>

  <p class="Normal">5. Affinché crediamo anche per l’autorità delle scritture che le cose stanno così, ascolta come questo principio venga affermato nel libro dei Maccabei&#160;<a href="#_FtntDown38_4" id="_FtntUp38_4">[38]</a>, là dove la madre dei sette martiri esorta uno dei figli a sopportare i tormenti: <i>Ti scongiuro, figlio mio, osserva il cielo la terra e tutto ciò che in essi si trova, e vedendoli sappi che Dio li ha creati mentre prima non esistevano</i> (<i>II Mac</i>., 7, 28). E nel libro del Pastore&#160;<a href="#_FtntDown39_4" id="_FtntUp39_4">[39]</a>, nel primo mandato, è detto così: <i>Prima di tutto credi che uno solo è Dio che ha creato disposto e fatto esistere dal nulla tutte le cose</i> (<i>Mand</i>., I, 1). Forse significa lo stesso ciò che è detto nel salmo: <i>Egli disse e furono fatti; egli ordinò e furono creati</i> (<i>Ps</i>., 148, 5): infatti l’espressione&#160;<a href="#_FtntDown40_4" id="_FtntUp40_4">[40]</a>: <i>Egli disse e furono fatti</i> può indicare la sostanza delle cose che esistono, mentre l’espressione: <i>Egli comandò e furono creati</i> sembra detto delle qualità grazie alle quali la sostanza prende forma.</p>

  <hr/>

  <p class="NotaPie"><a href="#_FtntUp1_10" id="_FtntDown1_10">[1]</a> I primi tre capitoli del libro II sono raggruppati sotto un solo titolo tramandato da Fozio: in effetto si tratta di trattazione unitaria, dedicata al mondo corporeo, con particolare riferimento alla nozione di materia e al problema della sua eternità, strettamente connesso con quello della resurrezione del corpo e, per Origene, dello stato finale delle creature razionali al momento dell’apocatastasi. Per l’argomento trattato questa sezione iniziale del libro II si stacca nettamente dai successivi capp. 4 segg., mentre è connessa con l’argomento svolto nel libro I dal cap. 5 in poi (le creature razionali), in quanto il mondo corporeo è sorto in conseguenza del loro peccato ed ha come fine di cooperare alla loro purificazione. In questo senso i capp. 1-3 del libro II costituiscono la fine dell’ampia trattazione iniziata a I, 5 e sviluppata con un certo disordine ma in forma complessivamente unitaria. In questo cap. 1 Origene parla dell’origine del mondo in conseguenza del peccato delle creature razionali, e la cui varietà corrisponde alla varietà di movimenti con cui quelle creature si erano più o meno distaccate dal bene da cui avevano tratto origine. Tale varietà viene da Dio composta in un insieme armonico e organico, che tende alla purificazione dell’antico peccato (§§ 1-3). I §§ 4-5 sono dedicati alla trattazione sulla materia, argomento preliminare alla trattazione sull’eternità (o meno) della sostanza corporea. Il titolo dei mss. latini è <i>II mondo</i>.</p>

  <p class="NotaPie"><a href="#_FtntUp2_10" id="_FtntDown2_10">[2]</a> Origene rileva chiaramente la connessione fra l’argomento che inizia a svolgere e la parte finale del libro I, di cui esso sviluppa analiticamente gli spunti sulla corporeità delle creature razionali, 11 variamente accennati.</p>

  <p class="NotaPie"><a href="#_FtntUp3_10" id="_FtntDown3_10">[3]</a> Cfr. II, 9, 2; II, <i>9,</i> 5.</p>

  <p class="NotaPie"><a href="#_FtntUp4_10" id="_FtntDown4_10">[4]</a> Sulla composizione del mondo materiale cfr. <i>C. Cels</i>., VI, 59; per la contrapposizione fra mondo visibile e mondo intelligibile <i>Co. Io</i>., XIX, 22 (5).</p>

  <p class="NotaPie"><a href="#_FtntUp5_10" id="_FtntDown5_10">[5]</a> Da intendere genericamente come sostanza corporea particolarmente sottile, quindi all’incirca come sinonimo di aria (<i>aer),</i> e non come indicante la quinta sostanza aristotelica, la cui esistenza Origene non accetta: cfr.III, 6, 6.</p>

  <p class="NotaPie"><a href="#_FtntUp6_10" id="_FtntDown6_10">[6]</a> <i>Pertanto... creati</i> (p. 235): a questo passo corrisponde in Giustiniano (<i>Ep. ad Mennam</i>, Mansi, IX 529) <i>così essendo vario il mondo e abbracciando tante diverse creature razionali, quale altra causa dovremo dire della sua esistenza se non la varietà delle cadute di coloro che non ugualmente si sono distaccati dall’unità?</i> Il passo è notevolmente più breve del corrispondente rufiniano e Koetschau questa volta pensa che Rufino ci restituisca il testo originale, che sarebbe stato abbreviato nella citazione greca, in quanto le espressioni qui mancanti presentano concetti tipicamente origeniani. Comunque si tratta di concetti ripetuti <i>ad abundantiam</i> in questo contesto e altrove (cfr. II, 9, 2; II, 9, 5; I, 6, 2).</p>

  <p class="NotaPie"><a href="#_FtntUp7_10" id="_FtntDown7_10">[7]</a> Nell’anat. II del 553 è condannata la proposizione secondo cui tutti gli esseri razionali avevano costituito unità insieme col logos divino. Di qui si è voluto dedurre che Origene aveva immaginato l’unità iniziale degli esseri razionali come comprendente anche il logos, che quindi non sarebbe stato distinto dal mondo intelligibile (cfr. da ultimo <span class="Vers">Kettler</span>, <i>op. cit</i>., p. 22). Ma si obietta: 1) Origene non solo nei <i>Princìpi</i> ma anche altrove stacca nettamente il logos, che partecipa del mondo divino, dal mondo della creazione: cfr. <i>Co. Io</i>., I, 17 (18); <i>De Pr</i>., I, 3, 3; I, 5, 3 e relative note. 2) Gli anatematismi del 553 non condannano direttamente la dottrina di Origene ma le deformazioni successive, soprattutto la dottrina di Evagrio: cfr. A. <span class="Vers">Guillaumont</span>, <i>Les Kephalaia Gnostica d’Evagre le Pontique,</i> Paris, 1962, pp. 124 segg. L’assioma che l’unità è bene e la divisione male è variamente rilevato da Origene: cfr. <i>Co. Io</i>., I, 5 (4); <i>De Orat</i>., 21, 2. La concezione origeniana che vede il peccato come scissione dell’unità originaria è variamente rappresentata nel pensiero gnostico, che spesso la adombra nella distinzione dei sessi: cfr. <i>Evang. Phil</i>., 116, 22 segg.; 118, 17 segg. Con <i>intelligenze</i> a p. 235, 1. 5 e 13 e altrove (Ruf. <i>mentes</i>) rendiamo νόες: cfr. <i>Introduzione</i>, p. 57.</p>

  <p class="NotaPie"><a href="#_FtntUp8_10" id="_FtntDown8_10">[8]</a> Per l’azione della provvidenza nel mondo cfr. <i>Ho. Gen</i>., 3, 2; <i>C. Cels</i>., XV, 74; XV, 99; VI, 71; VIII, 70, ecc.; <i>De Pr</i>., II, 11, 5; per l’utilità che la provvidenza divina sa trarre anche dal male cfr. <i>Ho. Num</i>., 14, 2. È superfluo rilevare l’origine stoica del concetto, anche se Origene ne combatte il materialismo: <i>C. Cels</i>., V, 12; VI, 71.</p>

  <p class="NotaPie"><a href="#_FtntUp9_10" id="_FtntDown9_10">[9]</a> La concezione del mondo come di immenso kosmos ordinato ed armonico è di origine stoica. Origene la connette col principio dell’intento pedagogico che Dio si sarebbe prefisso nel crearlo, in quanto mezzo per la redenzione delle creature peccatrici. Il fatto che il mondo sia insieme luogo dove il peccato ha degradato le creature razionali e strumento della loro redenzione spiega come Origene lo possa da una parte considerare luogo di prigionia e fonte di imperfezione (I, 7, 3; II, 10, 8; III, 4, 2; III, 5, 1) e dall’altra ammirarne la bellezza e l’ordine provvidenziale (I, 1, 6; <i>C. Cels</i>., I, 23; III, 77; IV, 26; VIII, 38; <i>Co. Mat</i>., XI, 18).</p>

  <p class="NotaPie"><a href="#_FtntUp10_10" id="_FtntDown10_10">[10]</a> Cfr. <i>C. Cels</i>., IV, 54.</p>

  <p class="NotaPie"><a href="#_FtntUp11_10" id="_FtntDown11_10">[11]</a> Cfr. I, 1, 6 e nota.</p>

  <p class="NotaPie"><a href="#_FtntUp12_10" id="_FtntDown12_10">[12]</a> Sull’origine di questa formula cfr. I, 8, 4 in nota.</p>

  <p class="NotaPie"><a href="#_FtntUp13_10" id="_FtntDown13_10">[13]</a> A <i>Ho. Lev</i>., 9, 8 la provvidenza divina è detta <i>minutissima et subtilissima</i> per la capacità di prendersi cura di ogni cosa. Cfr. anche <i>De Pr</i>., II, 9, 8; III, 1, 15; III, 1, 17 (ποικίλη).</p>

  <p class="NotaPie"><a href="#_FtntUp14_10" id="_FtntDown14_10">[14]</a> Sul rapporto fra spirito e anima cfr. II, 8, 3 e nota.</p>

  <p class="NotaPie"><a href="#_FtntUp15_10" id="_FtntDown15_10">[15]</a> Sull’interferenza ed il possibile contrasto fra la provvidenza divina e la volontà libera dell’uomo che può agire anche contro la volontà di Dio, cfr. <i>Ho. Gen</i>., 3, 2: <i>infatti molte cose avvengono senza la sua volontà, ma nulla senza la sua provvidenza, ecc</i>. Origene presenta qui il rapporto dialettico che collega in modo sempre vario la bontà provvidenziale di Dio e il libero arbitrio dell’uomo, che sono le due componenti essenziali della sua cosmologia e antropologia.</p>

  <p class="NotaPie"><a href="#_FtntUp16_9" id="_FtntDown16_9">[16]</a> Il libero arbitrio rappresenta la qualità spirituale (cfr. III, 6, 6 seg.) della sostanza intellettuale incorporea, così come freddo caldo secco e umido sono le qualità della sostanza materiale: cfr. § 4.</p>

  <p class="NotaPie"><a href="#_FtntUp17_8" id="_FtntDown17_8">[17]</a> Si tratta ovviamente di angeli uomini e demoni: la provvidenza divina riesce a piegare alla comune utilità anche le azioni di questi ultimi.</p>

  <p class="NotaPie"><a href="#_FtntUp18_8" id="_FtntDown18_8">[18]</a> Si tratta di concetto tipicamente stoico, anche se Platone aveva già parlato dell'anima del mondo (<i>Tim</i>., 30 B). Sull’interdipendenza delle varie membra di un organismo anche spirituale cfr. <i>Ho. XXXVI Ps</i>., 2, 1; <i>Ser. Mat</i>., 36.</p>

  <p class="NotaPie"><a href="#_FtntUp19_8" id="_FtntDown19_8">[19]</a> Il Figlio, in quanto potenza e logos di Dio, è formalmente assimilato all<i>'anima mundi</i> platonica, che Albino collocava dopo il Dio supremo (<i>Epit</i>., 14, 3), e al pneuma divino immanente nel mondo, della filosofia stoica, come già aveva fatto Giustino (<i>I Apol</i>., 60). Cfr. ancora <i>Co. Io</i>., VI, 30 (15); VI, 38 (22); <i>De Pr</i>., II, 11, 6. Ma a differenza del logos stoico immanente nella creazione, la personalità del logos origeniano è ben rilevata insieme con la trascendenza rispetto alla creazione: cfr. I, 3. 3: I, 5. 3; I. 8. 3; <i>Co. Io</i>., II, 10 (6); <i>C. Cels</i>., VIII, 12. Sulla funzione ordinatrice dell’anima del mondo, cfr. <span class="Vers">Iust</span>., II <i>Apol</i>., 6; <span class="Vers">Albin</span>., <i>Epit</i>., 10, 3 e <span class="Vers">Daniélou</span>, <i>Message évangelique et culture hellénistique</i>, p. 319.</p>

  <p class="NotaPie"><a href="#_FtntUp20_8" id="_FtntDown20_8">[20]</a> Questa citazione dagli <i>Atti degli Apostoli</i> è perfettamente calzante col ragionamento di Origene e la sua derivazione filosofica, dato che anch’essa riecheggia le stesse idee: cfr., per le testimonianze, il comm. del <span class="Vers">Conzelmann</span>, <i>ad loc</i>.</p>

  <p class="NotaPie"><a href="#_FtntUp21_8" id="_FtntDown21_8">[21]</a> È sintomatico il ricorrere di questa formula cara alla filosofia ellenistica in contesto di forte colorito filosofico. Essa era stata adoperata già poche righe più su: cfr. I, 1, 6 in nota.</p>

  <p class="NotaPie"><a href="#_FtntUp22_8" id="_FtntDown22_8">[22]</a> Cfr. §§ 1-2.</p>

  <p class="NotaPie"><a href="#_FtntUp23_8" id="_FtntDown23_9">[23]</a> Cfr. I, 6, 2, dove Origene arguisce che alla fine si sarebbe ristabilita l’unità primitiva delle creature razionali. Qui invece egli osserva che il mondo ha avuto inizio dalla diversità dei movimenti di tali creature e che alla fine ci saranno ancora diversità di condizioni, che costituiranno l’inizio di un mondo successivo. Fra i due passi non c'è contraddizione in quanto a I, 6, 2 Origene parla dell’inizio della creazione razionale e dell’apocatastasi finale che avverrà dopo una lunga serie di mondi. Qui invece egli parla soltanto dell’inizio di questo mondo derivato dalla caduta e dalla differenziazione delle creature razionali e della sua fine, che costituirà l’inizio di un mondo successivo.</p>

  <p class="NotaPie"><a href="#_FtntUp24_8" id="_FtntDown24_8">[24]</a> Cfr. I, 6, 2; II, 3. 3; III, 5, 3.</p>

  <p class="NotaPie"><a href="#_FtntUp25_8" id="_FtntDown25_8">[25]</a> Per l'identità materia = sostanza corporea cfr. I, 6, 4. La diversità degl’impulsi che hanno mosso le creature razionali ha infranto l'originaria unità e uguaglianza ed ha provocato diversità di condizioni. Tale diversità si concretizza in diverse forme di corpi. Di qui sembra potersi arguire che nella unità originaria le creature intelligenti non avevano bisogno di corpo. Ma cfr. <i>infra</i>.</p>

  <p class="NotaPie"><a href="#_FtntUp26_8" id="_FtntDown26_8">[26]</a> Caratteristica fondamentale della materia (= sostanza corporea) è la passività, la capacità di ricezione per cui può subire ogni cambiamento e alterazione.</p>

  <p class="NotaPie"><a href="#_FtntUp27_8" id="_FtntDown27_8">[27]</a> Sui tradizionali quattro elementi cfr. III, 6, 6; <i>Co. Io</i>., XIII, 40; <i>Ho. Ier</i>., 10, 6.</p>

  <p class="NotaPie"><a href="#_FtntUp28_8" id="_FtntDown28_8">[28]</a> Origene torna spesso su questa definizione di materia come sostrato amorfo, cui si aggiungono le qualità, e soggetta a variare in relazione al variare di quelle: cfr. <i>C. Cels</i>., III, 41; IV, 37; <i>Co. Io</i>., XIII, 21; XIII, 61 (59); <i>Frag. in Gen</i>., PG XII, 48 seg.; <i>De Pr</i>., IV, 4, 5 segg.; III, 6, 4. 7. Si tratta di concezione derivata, come Origene riconosce (<i>C. Cels</i>., III, 41), dalla filosofia greca, professata dagli Stoici ma anche dai Medioplatonici: cfr, <span class="Vers">Albin</span>., <i>Epit</i>., 8, 2; <span class="Vers">Plut</span>., <i>De comm. not</i>., 34; 48; <span class="Vers">Sext</span>., <i>Adv. Math</i>., X, 312; SVF II, 125.</p>

  <p class="NotaPie"><a href="#_FtntUp29_8" id="_FtntDown29_8">[29]</a> A <i>De Pr</i>., IV, 4, 7 vi aggiunge durezza e mollezza.</p>

  <p class="NotaPie"><a href="#_FtntUp30_8" id="_FtntDown30_8">[30]</a> Rufino lascia il termine greco ὕλῃ e chiosa <i>id est materiae</i>.</p>

  <p class="NotaPie"><a href="#_FtntUp31_7" id="_FtntDown31_7">[31]</a> Quindi solo astrattamente e teoricamente si può pensare a materia senza qualità: nella realtà essa è sempre fornita di esse e quindi in qualche modo formata.</p>

  <p class="NotaPie"><a href="#_FtntUp32_7" id="_FtntDown32_7">[32]</a> Cfr. <i>Frag. in Gen</i>., PG XII, 50. Da tutto il ragionamento di Origene è chiaro che per lui la materia corporea non è causa del male, come volentieri sosteneva la filosofia greca, né è intrinsecamente cattiva, come affermavano gli Gnostici: essa è stata creata in conseguenza del male, cioè del peccato delle creature intelligenti, con lo scopo di favorirne la purificazione: cfr. IV, 4, 6 in nota; H. <span class="Vers">Koch</span>, <i>Pronoia und Paideusis,</i> pp. 36 segg. Di per sé è indifferente, anche se rispetto alla realtà spirituale è apparenza menzognera: cfr. <i>Ho. Lev</i>., 16, 6; <i>Co. Io</i>., X, 5 (4).</p>

  <p class="NotaPie"><a href="#_FtntUp33_5" id="_FtntDown33_5">[33]</a> Rufino: <i>ingenitam,</i> che rende però probabilmente il gr. ἀγένητος. Sugli equivoci cui dava adito questo termine cfr. I. <i>Praef</i>., 4. Per le attestazioni di Origene e di altri scrittori cristiani a lui anteriori contro la materia increata cfr. I, 3, 3.</p>

  <p class="NotaPie"><a href="#_FtntUp34_4" id="_FtntDown34_4">[34]</a> Origene si riferisce alla polemica dei filosofi platonici e stoici contro gli epicurei, accusati di non ammettere la provvidenza divina come principio regolatore e ordinatore del mondo. Cfr. <i>C. Cels</i>., I, 19; IV, 60. Il ragionamento che qui Origene svolge con minuzia di particolari tende a dimostrare che è incompatibile ammettere insieme la provvidenza di Dio e la materia increata e coeterna a lui. Infatti la provvidenza di Dio, per potersi dispiegare pienamente e con risultato favorevole presuppone un Dio assolutamente onnipotente, in quanto deve essere in grado di provvedere alle esigenze più varie nei modi più vari. Ma tale onnipotenza sarebbe limitata ed infirmata dalla presenza di un principio non derivante da lui e a lui perciò irriducibile: in tal modo anche la provvidenza di Dio non può non risultare monca e imperfetta. Già Tertulliano contro Ermogene aveva dimostrato che la nozione stessa di Dio, nella sua unicità, esclude l'esistenza di un secondo principio ingenerato e irriducibile a lui. Platone stesso aveva visto nella materia increata un principio irriducibile all’azione creatrice del demiurgo e limitativo del suo potere</p>

  <p class="NotaPie"><a href="#_FtntUp35_4" id="_FtntDown35_4">[35]</a> Cfr. I, 4, 3. La perpetua attività di Dio può incontrare ostacolo nel fatto di non poter disporre della materia nella maniera più assoluta e completa.</p>

  <p class="NotaPie"><a href="#_FtntUp36_4" id="_FtntDown36_4">[36]</a> A II, 9, 1 Origene insiste sulla perfetta corrispondenza fra la quantità di materia creata ed i corpi per i quali è stata utilizzata. Tale corrispondenza difficilmente si sarebbe potuta istituire se la quantità di materia disponibile non fosse derivata da Dio, ma gli fosse stata fornita da un principio meramente casuale.</p>

  <p class="NotaPie"><a href="#_FtntUp37_4" id="_FtntDown37_4">[37]</a> La perfetta rispondenza fra i corpi creati con la materia e la volontà provvidenziale di Dio è prova del dominio assoluto di Dio sulla materia, e quindi della sua creazione da parte di Dio.</p>

  <p class="NotaPie"><a href="#_FtntUp38_4" id="_FtntDown38_4">[38]</a> Cfr. la stessa citazione a <i>Co. Io</i>., I, 17 (18).</p>

  <p class="NotaPie"><a href="#_FtntUp39_4" id="_FtntDown39_4">[39]</a> Cfr. <i>Co. Io</i>., I, 17 (18); <i>De Pr</i>., I, 3, 3.</p>

  <p class="NotaPie"><a href="#_FtntUp40_4" id="_FtntDown40_4">[40]</a> È difficile un apprezzamento esatto di questa interpretazione, che resta isolata in Origene: infatti egli è solito interpretare il racconto biblico della creazione nel senso che il Padre ha ordinato la creazione del mondo e il Figlio, logos e dynamis, l’ha realizzata: cfr. I, 2, 10 in nota. Dall’affermazione che la materia non può esistere priva di qualità (§ 4) ricaviamo che i due momenti di questa creazione sono distinti logicamente ma non cronologicamente: cfr. anche IV, 4, 8. Forse possiamo pensare, limitatamente alla distinzione fra materia amorfa e qualità, a remoto influsso della concezione greca della materia (increata) amorfa e successivamente formata, che ha influenzato anche Giustino (<i>I Apol</i>., 10, 59) e Atenagora (<i>Legat</i>., 10): questi parla del logos che organizza la materia inerte e priva di qualità (ἀποίου).</p>

  <div class="fixedButton">
    <a href="#start_10"><img src="../Images/Flecha.png" width="50%"/></a>
  </div>

  <a id="section_11"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_23">2. [L’ETERNITÀ DELLA NATURA CORPOREA]&#160;<a href="#_FtntDown1_11" id="_FtntUp1_11">[1]</a></h2>

  <p class="Normal">1. A questo punto alcuni sono soliti indagare se, come il Padre genera il Figlio unigenito ed emette lo Spirito santo&#160;<a href="#_FtntDown2_11" id="_FtntUp2_11">[2]</a> non perché prima non esistessero ma perché egli è origine e fonte del Figlio e dello Spirito santo ed in essi nulla si può pensare anteriore e posteriore, così anche fra le creature razionali e la materia corporea si possa pensare ad una simile connessione ed affinità. Per esaminare più a fondo e più attentamente la questione, essi spostano&#160;<a href="#_FtntDown3_11" id="_FtntUp3_11">[3]</a> l’inizio della trattazione a ricercare se la natura corporea, che accoglie la vita ed i movimenti delle intelligenze spirituali e razionali, duri eternamente come e con loro ovvero invecchi e perisca completamente. Per comprendere meglio questo punto, prima si deve esaminare se è possibile che le creature razionali, quando saranno giunte al massimo della santità e della beatitudine, rimangano del tutto prive di corpi - e ciò mi sembra molto difficile e pressoché impossibile&#160;<a href="#_FtntDown4_11" id="_FtntUp4_11">[4]</a> - ovvero se è necessario che esse siano sempre congiunte con i corpi. Se uno riuscisse a dimostrare in che modo sia loro possibile restar completamente prive di corpi, ne risulterebbe che la natura corporea, creata dal nulla per un certo periodo di tempo&#160;<a href="#_FtntDown5_11" id="_FtntUp5_11">[5]</a>, come è stata creata mentre prima non esisteva, così cesserà di esistere quando sarà venuta meno la sua funzione.</p>

  <p class="Normal">2. Se poi è assolutamente impossibile&#160;<a href="#_FtntDown6_11" id="_FtntUp6_11">[6]</a> affermare che qualche altra natura possa vivere senza corpo oltre il Padre il Figlio e lo Spirito santo, la coerenza del ragionamento spinge a ritenere che gli esseri razionali siano stati creati primariamente&#160;<a href="#_FtntDown7_11" id="_FtntUp7_11">[7]</a>, ma che la sostanza materiale solo in teoria e col pensiero&#160;<a href="#_FtntDown8_11" id="_FtntUp8_11">[8]</a> possa essere separata da loro e sembrar creata prima o dopo, perché essi non possono vivere né aver vissuto senza materia: infatti solo la trinità può vivere priva di corpo. Pertanto, come abbiamo già detto, la sostanza materiale che per natura è tale da potersi trasformare da tutto in tutto, quando è tratta alle creature inferiori, prende forma in corpo spesso e solido, così da distinguere le varie specie visibili del mondo; ma quando presta la sua opera a creature più perfette e beate, risplende nel fulgore dei corpi celesti e adorna con corpo spirituale&#160;<a href="#_FtntDown9_11" id="_FtntUp9_11">[9]</a> sia gli angeli di Dio sia i figli della resurrezione&#160;<a href="#_FtntDown10_11" id="_FtntUp10_11">[10]</a> (<i>I Cor</i>., 15, 40. 44; <i>Mt</i>., 22, 30; <i>Lc</i>., 20, 36): di tutti costoro sarà formato lo stato vario e diverso dell’unico mondo&#160;<a href="#_FtntDown11_11" id="_FtntUp11_11">[11]</a>.</p>

  <p class="Normal">Se poi si vorrà esaminare la questione più a fondo, sarà opportuno scrutare più attentamente, con riverenza e timor di Dio, le scritture, per vedere se si possa trovare in esse qualche cenno nascosto e coperto su questo argomento, se si possa trovare qualcosa in punti difficili e oscuri (lo Spirito santo lo rivelerà a coloro che son degni&#160;<a href="#_FtntDown12_11" id="_FtntUp12_11">[12]</a> ), allorché avremo raccolto più testimonianze di questo genere.</p>

  <hr/>

  <p class="NotaPie"><a href="#_FtntUp1_11" id="_FtntDown1_11">[1]</a> In questo breve capitolo Origene pone la questione del rapporto fra le creature razionali e la materia corporea, per esaminare se quelle possano sussistere anche prive di questa, ovvero debbano essere sempre unite con il corpo. Nel primo caso si dovrà ammettere che la materia esista temporaneamente, finché di lei c’è bisogno per dotare di corpo gli esseri razionali; nel secondo caso si ammetterà che la materia non verrà mai meno e che solo in linea astratta si potrà pensare ad esseri incorporei privi di essa. Solo la trinità è per sua natura incorporea: invece le creature razionali son sempre dotate di corpo materiale, che - data la capacità della materia di trasformarsi in ogni modo - sarà più spesso o più sottile in relazione alla condizione più o meno lontana da Dio della creatura razionale. Dall’andamento della trattazione è chiaro che Origene, così come risulta dalla traduzione rufiniana, è favorevole alla seconda ipotesi, sì che quanti sostengono che Origene avrebbe affermato l’incorporeità iniziale e finale delle creature razionali, suppongono che Rufino abbia profondamente alterato il testo originale. In effetto non è arbitrario supporre che qui Rufino abbia un po’ forzato il senso originario della trattazione, soprattutto se consideriamo che la questione viene ripresa e trattata a fondo nel capitolo successivo; d’altra parte non è possibile stabilire anche approssimativamente l’entità delle modificazioni. In complesso si ricava l’impressione che qui Origene avesse inteso trattare in linea generale il rapporto fra sostanza razionale e sostanza materiale, quasi come introduzione alla questione che avrebbe trattato nel capitolo seguente.</p>

  <p class="NotaPie"><a href="#_FtntUp2_11" id="_FtntDown2_11">[2]</a> È difficile immaginare quale possa essere stata l’espressione qui adoperata da Origene, le cui incertezze sull’origine dello Spirito santo abbiamo già rilevato (cfr. I, 3, 3). Il <i>proferì</i> di Rufino fa pensare a προφέρει o προβάλλει; ma a proposito della generazione del Figlio dal Padre Origene rifiuta, in polemica con i Valentiniani, il concetto di emanazione (προβολή) perché implicante, secondo lui, la scissione della sostanza divina intesa in senso corporeo: cfr. I, 2, 6; IV, 4, 1; <i>Co. Io</i>., XX, 18 (16). Sull’origine dello Spirito santo cfr. I, 3, 3 e nota.</p>

  <p class="NotaPie"><a href="#_FtntUp3_11" id="_FtntDown3_11">[3]</a> Una volta ammessa l’eternità (o meglio immortalità) delle creature razionali, il problema del rapporto fra queste e la sostanza corporea veniva puntualizzato sulla possibilità di ammettere la perpetuità anche del corpo. La questione interessava direttamente la dottrina della resurrezione dei corpi e dello stato finale delle anime; e per Origene, che vede la fine come ritorno alla condizione originaria, essa si collegava con quest’altro problema</p>

  <p class="NotaPie"><a href="#_FtntUp4_11" id="_FtntDown4_11">[4]</a> Anche attraverso la traduzione rufiniana, che potrebbe essere stata un po’ forzata, traspare l’incertezza di Origene su questo punto, che prelude all’ampia discussione del cap. 3.</p>

  <p class="NotaPie"><a href="#_FtntUp5_11" id="_FtntDown5_11">[5]</a> Traduco cosi <i>per intervalla temporum,</i> che, dato il contesto, qui, come a II, 3, 2, indica che la materia è stata creata in conseguenza del peccato delle creature razionali e verrà meno quando queste torneranno nella primitiva condizione. Ma cfr. II, 3, 3.</p>

  <p class="NotaPie"><a href="#_FtntUp6_11" id="_FtntDown6_11">[6]</a> Per quest’affermazione, che per il tono netto contrasta con quanto detto più su, cfr. anche I, 6, 4; IV, 3, 15 e <i>Ho. Ex</i>., 6, 5 <i>nessuno infatti è invisibile, nessuno incorporeo, nessuno immutabile, nessuno senza inizio e senza fine, nessuno creatore di tutto se non il Padre col Figlio e lo Spirito santo</i>. Considero eccessivo considerare non autentici tutti questi passi perché compaiono solo in testi tradotti da Rufino; soprattutto l’ultimo è significativo perché inserito in testo omiletico che non tratta ex professo della questione. Tutt’al più si può supporre che Rufino abbia reso più apodittico il tono di qualche affermazione forse originariamente più sfumato; infatti se Origene fosse stato del tutto sicuro su questo punto, non si sarebbe neppure posto il problema della incorporeità degli esseri razionali. Per intendere il senso di quest’affermazione dobbiamo connetterla con i vari passi in cui Origene descrive la trinità come la sola immutabile semplice e sostanzialmente buona e santa (I, 5, 3; I, 5, 5; I, 6, 2): le creature, in quanto tali, sono soggette a mutamento, che è reso possibile per la presenza in esse di un corpo: cfr. IV, 4, 8.</p>

  <p class="NotaPie"><a href="#_FtntUp7_11" id="_FtntDown7_11">[7]</a> Rufino: principaliter, da προηγουμένως, che indica non solo l’anteriorità logica (non cronologica) e di dignità degli esseri razionali rispetto alla materia corporea, ma soprattutto che essi sono stati l’oggetto primo e diretto dell’azione creatrice di Dio, mentre la materia è stata creata solo in via accessoria, come complemento (anche se necessario) di quegli esseri, cioè <i>per consequentiam</i>, κατ᾿ ἐπακολούθησιν: cfr., per questa distinzione in senso generico, <i>Sel. in Ps</i>., 1, PG XII, 1089; in polemica con Celso <i>C. Cels</i>., IV, 99.</p>

  <p class="NotaPie"><a href="#_FtntUp8_11" id="_FtntDown8_11">[8]</a> Non si può dubitare della fondamentale autenticità di questo passaggio, che Rufino può aver forzato nel tono apodittico, ma non può certo aver interpolato del tutto, dato il tecnicismo dell’argomentazione filosofica, troppo al di sopra delle sue capacità. A IV, 3, 15 Origene dice che le creature razionali di per sé sono incorporee, però son dotate di corpi, inferiori per dignità: cfr. anche II, 9, 1; IV, 4, 8 e I, 7, 1 in nota. Secondo un passo di Procopio (PG LXXXVII, 221) che quasi sicuramente deriva dal <i>Commento alla Genesi</i> di Origene, questi distingueva logicamente ma non cronologicamente, la creazione di <i>Gen</i>., 1, 26 da quella di 2, 7, riportando la prima alla creazione dell’anima (= essere razionale) e la seconda alla creazione del corpo sottile e luminoso di cui Adamo fu dotato nel Paradiso (= corpo di cui le creature razionali furono dotate sin dall’inizio), mentre le tuniche di pelle di <i>Gen</i>., 3, 21 simboleggiavano il corpo pesante e spesso di cui Adamo ( = creature razionali) era stato dotato dopo il peccato.</p>

  <p class="NotaPie"><a href="#_FtntUp9_11" id="_FtntDown9_11">[9]</a> Cioè corpo composto di materia sottilissima, ma pur sempre corporea che per grazia divina riveste l’incorruttibilità. Cfr. sui corpi spirituali ipotizzati da Origene anche <span class="Vers">Metodio</span> presso <span class="Vers">Fozio</span>, Bibl., cod. 234 e <i>De Resur</i>., I, 39. GCS XXVII, 282.</p>

  <p class="NotaPie"><a href="#_FtntUp10_11" id="_FtntDown10_11">[10]</a> Cfr. I, 8, 4 e nota.</p>

  <p class="NotaPie"><a href="#_FtntUp11_11" id="_FtntDown11_11">[11]</a> Sulla varietà di condizioni pur nella beatitudine cfr. II, 3, 7 e nota.</p>

  <p class="NotaPie"><a href="#_FtntUp12_11" id="_FtntDown12_11">[12]</a> Altrove definiti amici di Dio: I, 6, 4 e nota.</p>

  <div class="fixedButton">
    <a href="#start_11"><img src="../Images/Flecha.png" width="50%"/></a>
  </div>

  <a id="section_12"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_24">3. [L'INIZIO DEL MONDO E LE SUE CAUSE]&#160;<a href="#_FtntDown1_12" id="_FtntUp1_12">[1]</a></h2>

  <p class="Normal">1. Dopo&#160;<a href="#_FtntDown2_12" id="_FtntUp2_12">[2]</a> questo punto resta da esaminare se prima del mondo attuale ce n'è stato un altro; e se c’è stato, se è stato come questo o un po’ diverso o inferiore&#160;<a href="#_FtntDown3_12" id="_FtntUp3_12">[3]</a>; ovvero se addirittura non c’è stato nessun mondo, ma uno stato tale quale noi pensiamo che ci sarà alla fine di tutto, quando il regno sarà consegnato a Dio padre&#160;<a href="#_FtntDown4_12" id="_FtntUp4_12">[4]</a> (<i>I Cor</i>., 15, 24), considerando&#160;<a href="#_FtntDown5_12" id="_FtntUp5_12">[5]</a> però che tale stato ha pur sempre rappresentato la fine di uh altro mondo, di quello dopo il quale è cominciato l’attuale, quando le diverse cadute delle nature intelligenti hanno spinto Dio a creare questo mondo vario e diverso. Ugualmente ritengo che si debba ricercare se dopo questo mondo ci sarà correzione&#160;<a href="#_FtntDown6_12" id="_FtntUp6_12">[6]</a> e purificazione, aspra e dolorosa per coloro che non hanno voluto obbedire alla parola di Dio, ma per altri con insegnamento ed educazione razionale grazie alla quale potranno progredire a più ricca comprensione della verità coloro che già in questa vita si sono dati a tale studio, sì che con mente abbastanza purificata di qui si sono allontanati già capaci di accogliere la sapienza divina. E si dovrà ricercare se dopo queste cose ci sarà la fine di tutto&#160;<a href="#_FtntDown7_12" id="_FtntUp7_12">[7]</a> oppure, per correzione e purificazione di coloro che ne avranno bisogno, ci sarà ancora un altro mondo o simile a questo che c’è ora, o migliore, o anche molto peggiore; e qualunque sarà il mondo dopo questo, quanto tempo durerà e se esisterà realmente; e se ci sarà un tempo in cui non ci sarà più alcun mondo e se già c’è stato un tempo in cui non sia esistito alcun mondo; o se ce ne sono stati e ce ne saranno più d’uno, e se accadrà mai che ce ne sia uno perfettamente uguale ad un altro&#160;<a href="#_FtntDown8_12" id="_FtntUp8_12">[8]</a>.</p>

  <p class="Normal">2. Perché appaia più chiaro se la materia corporea esista per un certo periodo di tempo e come non esisteva prima di essere creata, così finirà di esistere, vediamo prima se è possibile che qualcuno viva senza corpo. Se infatti uno può vivere senza corpo, tutti lo possono, perché la precedente discussione ci ha fatto vedere che tutto tende ad una sola fine&#160;<a href="#_FtntDown9_12" id="_FtntUp9_12">[9]</a>. Ma se&#160;<a href="#_FtntDown10_12" id="_FtntUp10_12">[10]</a> tutti possono esser privi di corpo, senza dubbio non esisterà più la sostanza corporea, in quanto non servirà più a niente. Ma allora come interpreteremo ciò che ha detto l’apostolo, là dove tratta della resurrezione dei morti: <i>È necessario che questo essere corruttibile rivesta l’incorruttibilità e questo essere mortale rivesta l’immortalità. Quando questo essere corruttibile avrà rivestito l’incorruttibilità e questo essere mortale avrà rivestito l’immortalità, allora si realizzerà ciò che è scritto: La morte è stata inghiottita nella vittoria: dov’è, morte, la tua vittoria? dov’è, morte, il tuo pungolo?</i> (<i>Is</i>., 25, 8; <i>Os</i>., 13, 14) <i>Il pungolo della morte e il peccato, la forza del peccato la legge</i> (<i>I Cor</i>., 15, 53 segg.)? L’apostolo sembra presentare questo concetto&#160;<a href="#_FtntDown11_12" id="_FtntUp11_12">[11]</a>. Infatti le espressioni <i>questo essere corruttibile</i> e <i>questo essere mortale</i>, dette con tono di chi tocca e mostra, a che cos’altro si addicono se non alla materia corporea? E questa materia corporea, che ora è corruttibile, rivestirà l’incorruttibilità allorché comincerà ad usare del corpo l’anima perfetta e istruita sulle verità incorruttibili.</p>

  <p class="Normal">Non meravigliarti se dico veste del corpo l’anima, che qui per la parola di Dio e la sua sapienza è chiamata incorruttibilità, dal momento che lo stesso creatore e signore dell’anima Cristo Gesù è detto veste dei suoi santi, come dice l’apostolo: <i>Rivestitevi del signore Gesù Cristo</i> (<i>Rom</i>., 13, 14). Come Cristo&#160;<a href="#_FtntDown12_12" id="_FtntUp12_12">[12]</a> è veste dell’anima, così si capisce come anche l’anima possa esser chiamata veste del corpo, in quanto è l’ornamento che ne riveste e ricopre la natura mortale. Perciò l’espressione <i>È necessario che questo essere corruttibile rivesta l’incorruttibilità</i> (<i>I Cor</i>., 15, 53) equivale a dire: è necessario che questa natura corruttibile del corpo riceva la veste dell’incorruttibilità, l’anima che possiede in sé l’incorruttibilità, perché ha rivestito Cristo che è sapienza e parola di Dio. Quando questo corpo, che un giorno avremo glorioso&#160;<a href="#_FtntDown13_11" id="_FtntUp13_11">[13]</a>, parteciperà della vita, allora attingerà ciò che è immortale per cui diventerà anche incorruttibile. Infatti se una cosa è mortale essa è anche corruttibile; però non tutto ciò che è corruttibile può esser definito anche mortale: infatti diciamo corruttibili una pietra o un legno, ma non per questo li diremo mortali, poiché mai hanno vissuto. Invece il corpo che partecipa della vita, in quanto la vita può essere separata da lui e in effetto viene separata, lo diciamo- mortale&#160;<a href="#_FtntDown14_11" id="_FtntUp14_11">[14]</a>, e secondo un altro ordine d’idee anche corruttibile.</p>

  <p class="Normal">Perciò&#160;<a href="#_FtntDown15_11" id="_FtntUp15_11">[15]</a> in maniera mirabile l’apostolo, guardando prima alla condizione generale della materia corporea di cui l’anima fa sempre uso, quale che sia la qualità che la caratterizza - ora fa uso della materia carnale, poi farà uso di quella più sottile e pura che chiamano spirituale -, dice: <i>È necessario che questo essere corruttibile rivesta l’incorruttibilità</i> (<i>I Cor</i>., 15, 53); quindi guardando alla condizione specifica del corpo dice: <i>È necessario che questo essere mortale rivesta l’immortalità</i> (<i>I Cor</i>., 15, 53). Incorruttibilità ed immortalità che altro saranno se non sapienza parola e giustizia di Dio, che dànno forma all’anima&#160;<a href="#_FtntDown16_10" id="_FtntUp16_10">[16]</a>, la rivestono e l’adornano? Perciò è detto che l’essere corruttibile riveste l’incorruttibilità e l’essere mortale riveste l’immortalità. Infatti anche se ora progrediamo molto&#160;<a href="#_FtntDown17_9" id="_FtntUp17_9">[17]</a>, tuttavia, poiché conosciamo imperfettamente e profetiamo imperfettamente e vediamo confusamente come attraverso uno specchio (<i>I Cor</i>., 13, 12) quelle stesse cose che ci sembra di comprendere, questo essere corruttibile non ha ancora rivestito l’incorruttibilità e questo essere mortale non ha ancora rivestito rimmortalità. E poiché senza dubbio si protrae a lungo&#160;<a href="#_FtntDown18_9" id="_FtntUp18_9">[18]</a> questa nostra educazione nel corpo, cioè fino a quando i corpi di cui siamo rivestiti per la parola la sapienza e la perfetta giustizia di Dio meriteranno incorruttibilità e immortalità, perciò è detto: <i>È necessario che questo corpo corruttibile rivesta l'incorruttibilità e questo corpo mortale rivesta l’immortalità</i> (<i>I Cor</i>., 15, 53).</p>

  <p class="Normal">3. Tuttavia quanti credono che le creature razionali possono vivere anche senza corpo, a questo punto potranno osservare: Se è vero&#160;<a href="#_FtntDown19_9" id="_FtntUp19_9">[19]</a> che questo corpo corruttibile rivestirà l’incorruttibilità e questo corpo mortale rivestirà l’immortalità e la morte sarà in fine inghiottita (<i>I Cor</i>., 15, 53 seg.), ciò non vuol significare altro se non che sarà abolita la materia sulla quale la morte poteva avere un certo effetto, poiché a tutti coloro che son dotati di corpo la materia corporea offusca l’acutezza della mente. Invece se son liberi dal corpo possono evitare del tutto questo molesto turbamento. Ma poiché costoro non possono sperare di esser liberati in un sol momento di ogni indumento corporeo, dobbiamo credere che prima essi si troveranno in corpi più sottili e puri, che non possono più esser vinti dalla morte né punti dal suo pungolo (<i>I Cor</i>., 15, 55), poi finalmente a poco a poco la materia verrà meno, la morte sarà inghiottita e infine abolita, ed il suo pungolo sarà del tutto spuntato (<i>I Cor</i>., 15, 54 seg.) dalla grazia divina, che l’anima è diventata capace di accogliere meritando di acquistare incorruttibilità e immortalità. Allora a ragione tutti diranno: <i>Dov’è, morte, la tua vittoria? dov’è, morte, il tuo pungolo? Pungolo della morte è il peccato</i> (<i>I Cor</i>., 15, 55 seg.). Di qui&#160;<a href="#_FtntDown20_9" id="_FtntUp20_9">[20]</a> risulta logicamente che si deve credere che la nostra condizione un giorno sarà incorporea&#160;<a href="#_FtntDown21_9" id="_FtntUp21_9">[21]</a>: e se ammettiamo questo, poiché tutti saranno soggetti a Cristo&#160;<a href="#_FtntDown22_9" id="_FtntUp22_9">[22]</a> (<i>I Cor</i>., 15, 24 segg.), necessariamente questa condizione sarà estesa a tutti coloro ai quali si riferisce la sottomissione a Cristo. E poiché&#160;<a href="#_FtntDown23_10" id="_FtntUp23_9">[23]</a> tutti coloro che son soggetti a Cristo, alla fine saranno anche soggetti a Dio padre, cui Cristo consegnerà il regno, allora verrà meno anche l’uso dei corpi. Se verrà meno, la materia corporea sarà ridotta a nulla, così come prima non esisteva.</p>

  <p class="Normal">Ma vediamo&#160;<a href="#_FtntDown24_9" id="_FtntUp24_9">[24]</a> a che cosa vanno incontro coloro che sostengono tale concezione. Risulterà necessario che la natura corporea, come è stata abolita, così potrà essere ristabilita e creata una seconda&#160;<a href="#_FtntDown25_9" id="_FtntUp25_9">[25]</a> volta: infatti è possibile che le creature razionali, cui non viene mai tolto il libero arbitrio, cedano ancora ai loro impulsi; e Dio stesso lo permetterà, perché non avvenga che, restando sempre stabili nella loro condizione, esse ignorino di trovarsi in quello stato finale di beatitudine per grazia di Dio&#160;<a href="#_FtntDown26_9" id="_FtntUp26_9">[26]</a> e non per loro capacità. Questi movimenti provocheranno ancora una volta varietà e diversità di corpi, che sempre caratterizzano il mondo, né questo potrà mai non essere vario e diverso: e ciò non può avvenire senza materia corporea&#160;<a href="#_FtntDown27_9" id="_FtntUp27_9">[27]</a>.</p>

  <p class="Normal">4. Non so poi quali argomenti di prova possano addurre coloro i quali sostengono che i mondi si susseguono perfettamente uguali l’uno all’altro&#160;<a href="#_FtntDown28_9" id="_FtntUp28_9">[28]</a>. Se infatti un mondo sarà perfettamente simile all’altro, Adamo ed Èva faranno una seconda volta le stesse cose che hanno fatto; una seconda volta ci sarà lo stesso diluvio e lo stesso Mosè&#160;<a href="#_FtntDown29_9" id="_FtntUp29_9">[29]</a> condurrà una seconda volta fuori dall’Egitto il popolo in numero di 600.000 persone; anche Giuda tradirà una seconda volta il signore e una seconda volta Paolo custodirà i mantelli di coloro che lapidavano Stefano; e tutto ciò che è avvenuto in questa vita avverrà una seconda volta. Ma con nessun argomento si può sostenere questa teoria, dal momento che le anime sono spinte dal libero arbitrio ed i loro progressi e regressi dipendono dalla facoltà del loro volere. Infatti le anime non sono spinte a fare e desiderare questo o quello da un movimento circolare degli astri che ripercorre dopo molti secoli lo stesso giro, ma dovunque le avrà spinte la libertà delle loro inclinazioni, là dirigono il corso delle azioni.</p>

  <p class="Normal">Ciò che costoro affermano è come se uno voglia sostenere che, se si sparge a terra una grande quantità di grano, può darsi il caso che il grano cada una seconda volta perfettamente nello stesso modo, sì che ogni chicco venga a trovarsi la seconda volta là dove era caduto la prima volta, sparso nello stesso ordine e modo con cui era stato sparso la prima volta: ma è impossibile che ciò possa accadere agli innumerevoli chicchi che compongono la misura, anche se essi vengano incessantemente sparsi a terra per innumerevoli secoli. Analogamente mi sembra impossibile che il mondo possa essere rinnovato una seconda volta con lo stesso ordine e le stesse caratteristiche di coloro che nascono muoiono e agiscono; ritengo invece possibile che i mondi siano diversi fra loro per differenze non trascurabili, sì che la condizione di un mondo sia per certi aspetti chiaramente superiore rispetto ad un altro, per altri aspetti inferiori e per altri equivalente&#160;<a href="#_FtntDown30_9" id="_FtntUp30_9">[30]</a>. Quale poi sia il numero e la quantità di essi, confesso di non saperlo. Se qualcuno me lo può mostrare, volentieri l’apprenderò.</p>

  <p class="Normal">5. Comunque, è detto fine di molti secoli&#160;<a href="#_FtntDown31_8" id="_FtntUp31_8">[31]</a> questo mondo, che è chiamato anche secolo&#160;<a href="#_FtntDown32_8" id="_FtntUp32_8">[32]</a>. Infatti l’apostolo insegna che Cristo non ha patito né nel secolo che c’è stato prima di questo né in quello ancora anteriore; e non so se sono in grado di enumerare quanti siano stati i secoli precedenti nei quali Cristo non ha patito. Ecco le parole di Paolo che mi hanno permesso di giungere a questo concetto: <i>Ma egli si è manifestato ora una volta per tutte alla fine dei secoli, per abolire il peccato col suo sacrificio</i> (<i>Hebr</i>., 9, 26). Dice infatti che una volta per tutte&#160;<a href="#_FtntDown33_6" id="_FtntUp33_6">[33]</a> egli si è sacrificato e si è manifestato alla fine dei secoli per abolire il peccato. Che dopo questo secolo, che è stato costituito come fine di altri secoli, seguiranno altri secoli, apprendiamo chiaramente dallo stesso Paolo che dice: <i>Per mostrare nei secoli a venire la sovrabbondante ricchezza della sua grazia per la bontà verso di noi</i> (<i>I Eph</i>., 2, 7). Non ha detto&#160;<a href="#_FtntDown34_5" id="_FtntUp34_5">[34]</a>: Nel secolo a venire, né: Nei due secoli, ma: <i>Nei secoli a venire</i>, per cui ritengo che queste sue parole indichino molti secoli.</p>

  <p class="Normal">Se poi c’è qualcosa più grande dei secoli - sì che i secoli s’intendano in rapporto alle creature, ma in rapporto a quelle che son superiori alle creature visibili si pensi a ciò che ci sarà nella restaurazione finale (<i>Act</i>., 3, 21), quando tutto giungerà al fine perfetto -, come maggiore del secolo intenderemo forse ciò che sarà alla fine di tutto. Mi spinge in questo senso l’autorità della scrittura che dice: <i>Nel secolo e oltre</i>&#160;<a href="#_FtntDown35_5" id="_FtntUp35_5">[35]</a> (<i>Ps</i>., 113, 26 ecc.): il fatto che dice <i>oltre</i> fa capire che vuole intendere più che un secolo. E guarda se le parole del salvatore: <i>Voglio che essi siano con me dove sono io</i>, e: <i>Come</i> <i>io e tu siamo una cosa sola, così anche essi in noi siano una cosa sola</i> (<i>Io</i>., 17, 24. 21) non indichino qualcosa più del secolo e dei secoli, forse anche più dei secoli dei secoli (<i>Gal</i>., 1, 5; <i>I Tim</i>., 1, 17, ecc.), cioè quando non più tutto sarà nel secolo ma Dio sarà tutto in tutti (<i>I Cor</i>., 15, 28).</p>

  <p class="Normal">6. Dopo aver discusso, secondo le nostre possibilità, sul mondo, non sembra fuor di luogo esaminare anche che cosa significhi il nome «mondo», che è adoperato spesso nelle sacre scritture con diverso significato. Ciò che in latino&#160;<a href="#_FtntDown36_5" id="_FtntUp36_5">[36]</a> diciamo « mondo » i Greci chiamano « kosmos », e kosmos significa non solo mondo ma anche ornamento. Infatti in Isaia, quando il rimprovero è rivolto alle figlie potenti di Sion, è detto: <i>Invece dell’ornamento aureo del capo avrai calvizie a causa delle tue opere</i> (<i>Is</i>., 3, 17. 24), dove ornamento è indicato con la parola che significa mondo, cioè kosmos. Ed è detto anche che nella veste del pontefice è contenuta la spiegazione del mondo, come troviamo nella Sapienza di Salomone, dove è detto: <i>Nella veste sacerdotale c’era tutto il mondo</i>&#160;<a href="#_FtntDown37_5" id="_FtntUp37_5">[37]</a> (<i>Sap</i>., 18, 24). Mondo è chiamata anche la nostra terra con i suoi abitanti, come quando la scrittura dice che <i>tutto il mondo è in possesso del maligno</i> (<i>I Io</i>., 5, 19). E Clemente, discepolo degli apostoli, ricorda anche quelli che i Greci chiamarono antipodi&#160;<a href="#_FtntDown38_5" id="_FtntUp38_5">[38]</a> e le altre parti della terra, alle quali nessuno di noi può arrivare, così come nessuno di coloro che sono lì può giungere a noi, e le chiama mondi dicendo: <i>L’oceano che non può essere attraversato dagli uomini, ed i mondi che stanno al di là, che sono governati dalle stesse disposizioni di Dio signore</i> (<i>I Clem</i>., 20, 8).</p>

  <p class="Normal">Chiamiamo mondo anche questo universo che è formato dal cielo e dalla terra, come Paolo dice: <i>Infatti passerà la figura di questo mondo</i> (<i>I Cor</i>., 7, 31). E il signore e salvatore nostro, oltre questo mondo visibile, ne nomina anche un altro, che è difficile descrivere e definire nella sua realtà: dice infatti: <i>io non provengo da questo mondo</i> (<i>Io</i>., 17, 14). Come se provenisse da altro mondo ha detto: <i>io non provengo da questo mondo</i>. Abbiamo detto che è difficile descrivere questo mondo, affinché a nessuno si presenti l’occasione di ritenere che noi affermiamo l’esistenza delle immagini che i Greci chiamiamo idee&#160;<a href="#_FtntDown39_5" id="_FtntUp39_5">[39]</a>: infatti è estraneo al nostro modo di pensare affermare l’esistenza di un mondo incorporeo consistente solo nella fantasia della mente&#160;<a href="#_FtntDown40_5" id="_FtntUp40_5">[40]</a> e nella fallacia dei pensieri. E non vedo come potranno affermare che il salvatore è venuto di lì e lì andranno i beati. Tuttavia non v’è dubbio che il salvatore indica qualcosa di più bello e splendido di questo mondo attuale, esortando ad aspirarvi coloro che credono in lui. Se poi questo mondo, di cui fa intendere l’esistenza, sia separato da questo e completamente distinto per posizione qualità e gloria, ovvero sia superiore per qualità e gloria ma sia compreso nell’àmbito di questo mondo, il che mi sembra più verisimile, tutto ciò è incerto e, come io penso, ancora estraneo alla mente umana. Tuttavia da ciò che sembra indicare Clemente quando nomina l’oceano che non può essere attraversato dagli uomini ed i mondi che sono al di là di questo, parlando al plurale di mondi che sono al di là di questo, retti anch’essi dalla stessa provvidenza del sommo Dio, egli sembra farci intravvedere un barlume di questo concetto, nel senso che possiamo pensare che tutto il complesso di ciò che è ed esiste, realtà celesti ultracelesti terrene infernali, venga genericamente definito come un solo e perfetto mondo&#160;<a href="#_FtntDown41_3" id="_FtntUp41_3">[41]</a>, nel quale e dal quale sono contenuti tutti questi altri che sono in esso.</p>

  <p class="Normal">Perciò alcuni sostengono che i globi della luna, del sole e degli altri astri, che chiamano pianeti&#160;<a href="#_FtntDown42_3" id="_FtntUp42_3">[42]</a>, son definiti uno per uno mondi, ma in realtà si chiama propriamente mondo la sfera sovrastante che dicono delle stelle fìsse&#160;<a href="#_FtntDown43_3" id="_FtntUp43_3">[43]</a>. A conferma di questa affermazione essi adducono anche il libro del profeta Baruch&#160;<a href="#_FtntDown44_2" id="_FtntUp44_2">[44]</a>, dove chiaramente si parla di sette mondi o cieli. Tuttavia essi sostengono che sopra la sfera&#160;<a href="#_FtntDown45_2" id="_FtntUp45_2">[45]</a> delle stelle fìsse ce n’è un’altra che, come presso di noi il cielo comprende tutto ciò che c’è sotto di lui, così contiene&#160;<a href="#_FtntDown46_2" id="_FtntUp46_2">[46]</a> nella sua smisurata grandezza e comprensione gli spazi di tutte le altre sfere in mirabile abbraccio; così tutto in lei è contenuto come la nostra terra sotto il cielo. Credono che essa sia nominata anche nella scrittura come terra buona, terra dei viventi (<i>Lc</i>., 8, 8; <i>Ps</i>., 26, 13), col suo cielo, di cui sopra abbiamo parlato, in cui il salvatore dice che sono o sono stati scritti i nomi dei beati (<i>Lc</i>., 10, 20): da questo cielo è circondata la terra che il salvatore nel vangelo promette ai mansueti ed ai miti (<i>Mt</i>., 5, 4). Dal nome di questa terra avrebbe preso nome anche questa nostra, prima chiamata arida, come anche questo firmamento è stato chiamato cielo dal nome di quel cielo (<i>Gen</i>., 1, io. 8). Ma di questa teoria abbiamo trattato più a fondo quando abbiamo esaminato&#160;<a href="#_FtntDown47_2" id="_FtntUp47_2">[47]</a> che cosa significasse <i>In principio Dio ha fatto il cielo e la terra</i> (<i>Gen</i>., 1,1). Infatti lì è indicato che il cielo e la terra sono diversi dal firmamento, di cui si dice che è stato fatto dopo due giorni, e dall’arida, che dopo è chiamata terra&#160;<a href="#_FtntDown48_2" id="_FtntUp48_2">[48]</a> (<i>Gen</i>., 1, 7 segg.).</p>

  <p class="Normal">Quanto poi alcuni dicono del nostro mondo, che è corruttibile in quanto creato ma non si corrompe perché più forte della corruzione è la volontà di Dio che lo ha fatto e lo conserva, affinché la corruzione non lo domini (<i>Rom</i>., 8, 21), ciò può più esattamente essere inteso di quel mondo che sopra abbiamo detto sfera delle stelle fisse&#160;<a href="#_FtntDown49_2" id="_FtntUp49_2">[49]</a>, che per volontà di Dio non soggiace alla corruzione, perché non ha ricevuto neppure le cause della corruzione. Infatti quello è il mondo dei beati e di coloro che si sono completamente purificati, non degli empi come il nostro. Forse proprio guardando a questo l’apostolo ha detto: <i>A noi che osserviamo non le cose che si vedono ma quelle che non si vedono: infatti quelle che si vedono sono temporali, quelle che non si vedono sono eterne. Sappiamo infatti che, se questa nostra dimora terrena viene meno, noi abbiamo una casa che è opera di Dio, non manufatta ma eterna nei cieli</i> (<i>II Cor</i>., 4, 18; 5, 1). Infatti, mentre altrove è detto: <i>Perché vedrò i cieli opera delle tue dita</i> (<i>Ps</i>., 8, 4), e Dio per mezzo del profeta ha detto di tutte le cose visibili: La mia mano ha fatto tutte queste cose, (<i>Is</i>., 66, 2), questa casa eterna, promessa ai santi in cielo, egli ha definito non manufatta&#160;<a href="#_FtntDown50_2" id="_FtntUp50_2">[50]</a>, rilevando proprio la differenza fra creature che si vedono e creature che non si vedono. E non è la stessa cosa&#160;<a href="#_FtntDown51_2" id="_FtntUp51_2">[51]</a> dire « cose che non vedono » e « cose che sono invisibili », poiché queste non solo non si vedono ma per natura son tali da non poter essere viste e i Greci le hanno chiamate incorporee&#160;<a href="#_FtntDown52_2" id="_FtntUp52_2">[52]</a>; invece quelle che Paolo ha definito cose che non si vedono, per natura son tali da poter esser viste, tuttavia egli dice che non sono ancora visté da coloro ai quali sono promesse.</p>

  <p class="Normal">7. Abbiamo&#160;<a href="#_FtntDown53_2" id="_FtntUp53_2">[53]</a> accennato, nei limiti della nostra capacità, a queste tre teorie sulla fine di tutte le cose e sulla perfetta beatitudine, sì che ognuno dei lettori possa da sé attentamente giudicare quale di esse sia da preferire. Infatti ho detto che o potremo vivere senza corpo, allorché tutto sarà soggetto a Cristo e per mezzo di Cristo a Dio padre, e Dio sarà tutto in tutti (<i>I Cor</i>., 15, 28); oppure anche quando tutto sarà soggetto a Cristo e per mezzo di Cristo a Dio, col quale costituirà un solo spirito (<i>I Cor</i>., 6, 17) in quanto le nature razionali sono spirito, anche allora la sostanza corporea resterà unita agli spiriti più puri e perfetti, e trasformata in condizione eterea rifulgerà in proporzione ai meriti ed alla condizione di quelli che l’assumono, secondo quanto dice l’apostolo: <i>Anche noi saremo trasformati</i> (<i>I Cor</i>., 15, 52); oppure, passata la figura delle cose visibili (<i>II Cor</i>. 4, 18), rimossa e purificata completamente la corruttibilità, superata la condizione di questo mondo in cui sono i pianeti, la dimora dei beati sarà collocata sulla sfera delle stelle fisse&#160;<a href="#_FtntDown54_2" id="_FtntUp54_2">[54]</a>, nella terra buona e dei viventi, che erediteranno i mansueti ed i miti (<i>Lc</i>., 8, 8; <i>Ps</i>., 26, 13; <i>Mt</i>., 5, 4). Il suo cielo è quello che la circonda con magnifico abbraccio e contiene la terra, e che si chiama cielo propriamente e nel senso primo della parola. In questo cielo ed in questa terra, in condizione stabile&#160;<a href="#_FtntDown55_2" id="_FtntUp55_2">[55]</a> e sicura, si realizzerà la fine e la perfezione di tutti: quanti sono stati cattivi, dopo aver completamente espiato i castighi e le punizioni loro inflitte per purificazione dei peccati, meriteranno di abitare quella terra; ma coloro che saranno stati obbedienti alla parola di Dio e si saranno mostrati capaci già qui di accogliere la sua sapienza e di comportarsi in conseguenza meriteranno i regni di quel cielo, o dei cieli&#160;<a href="#_FtntDown56_2" id="_FtntUp56_2">[56]</a> (<i>Mt</i>., 5, 3), e così si realizzerà completamente ciò che è stato detto: <i>Beati i mansueti perché erediteranno la terra e Beati i poveri di spinto perché avranno in eredità il regno dei cieli</i> (<i>Mt</i>., 5, 4. 3), e quanto è detto nel salmo: <i>Ti innalzerà affinché erediti la terra</i> (<i>Ps</i>., 36, 34 b): infatti a questa nostra terra si dice che si discende, mentre a quella, che è in alto, si è innalzati. Così sembra quasi che si apra ai progressi dei beati una via da quella terra a quei cieli, sì che essi in quella terra sembrino non tanto dimorare stabilmente quanto soggiornare, per passare ad ereditare il regno dei cieli, allorché avranno progredito fino a quel punto&#160;<a href="#_FtntDown57_2" id="_FtntUp57_2">[57]</a>.</p>

  <p class="Normal"></p>

  <hr/>

  <p class="NotaPie"><a href="#_FtntUp1_12" id="_FtntDown1_12">[1]</a> All’inizio del capitolo Origene propone alcune questioni sul mondo, soprattutto riguardo a ciò che c’è stato prima e a ciò che ci sarà dopo. L’ipotesi della pluralità dei mondi lo riporta al problema della perpetuità della materia e dello stato finale delle creature razionali, che ora viene affrontato nella maniera più ampia. Origene prospetta tre possibili soluzioni e le presenta con ampiezza di particolari senza prendere posizione decisa per una di esse: 1) il corpo si trasformerà gradatamente in relazione al progresso dell’anima e vivrà eternamente con lei sotto forma di corpo aereo e sottile (soluzione di tipo stoico); 2) gradatamente i corpi diventeranno sempre più sottili fino a dissolversi del tutto allorché le anime avranno raggiunto il grado supremo di perfezione (soluzione di tipo platonico); 3) la parte inferiore del mondo sarà distrutta, ma rimarrà integra la parte superiore che diventerà la sede dei beati. Le prime due ipotesi vengono presentate una dopo l’altra come escludentisi a vicenda (§§ 2-3); l’ultima invece segue alla confutazione della dottrina stoica della successione di mondi perfettamente uguali (§ 4) e alla trattazione di carattere astronomico sul mondo e le sue parti (§§ 5-7). Ma in tutto il capitolo l’interesse di Origene non è puntato tanto su questo mondo quanto su ciò che ad esso seguirà, e tutta la trattazione va vista sotto questa angolatura. Sia Rufino sia Girolamo hanno cercato di alterare tendenziosamente le linee dell’argomentazione origeniana, il primo cercando di mettere in ombra la tesi della dissoluzione totale del corpo e della materia, il secondo cercando di rilevarla come unica condivisa dall’autore. Ma né l’uno né l’altra hanno potuto eliminare del tutto il carattere problematico della discussione, la cui soluzione è lasciata aperta. Su recenti tentativi di forzare questa soluzione cfr. la nota in fine di capitolo.</p>

  <p class="NotaPie"><a href="#_FtntUp2_12" id="_FtntDown2_12">[2]</a> Il contenuto di questo primo paragrafo è riassunto da <span class="Vers">Hier.</span>, <i>Ep</i>. 124, 5. Si tratta di problemi discussi in ambiente alessandrino, come dimostra la notizia di Fozio (<i>Bibl</i>., cod. 109) sulle <i>Hypotyposeis</i> di Clemente Alessandrino.</p>

  <p class="NotaPie"><a href="#_FtntUp3_12" id="_FtntDown3_12">[3]</a> Origene non sembra qui riferirsi alla tesi stoica, che viene introdotta più giù. Egli si chiede soltanto se questo ipotetico mondo anteriore debba essere concepito come genericamente simile al nostro mondo materiale.</p>

  <p class="NotaPie"><a href="#_FtntUp4_12" id="_FtntDown4_12">[4]</a> <i>I Cor</i>., 15 è alla base di tutte le speculazioni origeniane sulla resurrezione e lo stato definitivo delle creature razionali: esso compare sistematicamente quando questa questione viene affrontata: cfr. <i>infra</i>.</p>

  <p class="NotaPie"><a href="#_FtntUp5_12" id="_FtntDown5_12">[5]</a> Anche se non si ammette l’esistenza di un mondo del tipo di quello attuale anteriore ad esso, la dottrina della caduta degli esseri razionali costringe ad ammettere uno stato iniziale diverso da quello che caratterizza il mondo attuale, quindi un altro mondo - come lo definisce Origene -, anche se diversissimo da questo che proprio dalla fine di quello ha tratto origine.</p>

  <p class="NotaPie"><a href="#_FtntUp6_12" id="_FtntDown6_12">[6]</a> Cfr. I, 6, 3. Il motivo della purificazione nel fuoco dopo la morte (battesimo di fuoco) è frequente in Origene: <i>Co. Mat</i>., XV, 23 (collegamento con <i>I Cor</i>., 15, 24); <i>Co. Io</i>., V, 7 (4); <i>Ho. Lev</i>., 8, 4; 14, 3; <i>Ho. Ier</i>., 2, 3. Per interpretazione psicologica di questi tormenti cfr. <i>De Pr</i>., II, 10, 4 segg.</p>

  <p class="NotaPie"><a href="#_FtntUp7_12" id="_FtntDown7_12">[7]</a> Origene pone problematicamente il punto più controverso della sua cosmologia: se, cioè, la purificazione completa delle creature razionali comporterà, o meno, il susseguirsi di più mondi: cfr. <i>infra</i>.</p>

  <p class="NotaPie"><a href="#_FtntUp8_12" id="_FtntDown8_12">[8]</a> Gli Stoici ammettevano più mondi succedentisi uno perfettamente uguale all’altro: Origene confuta questa teoria nel § 4.</p>

  <p class="NotaPie"><a href="#_FtntUp9_12" id="_FtntDown9_12">[9]</a> Cfr. I, 6, 2; II, 1, 2.</p>

  <p class="NotaPie"><a href="#_FtntUp10_12" id="_FtntDown10_12">[10]</a> <i>Ma se... niente</i> (1. 3): il passo è riportato anche da <span class="Vers">Hier.</span>, <i>Ep</i>. 124, 5, che aggiunge: <i>e ci sarà ancora un tempo in cui il suo </i>(<i>scil. della materia) uso sarà di nuovo necessario</i>: questo concetto, qui omesso, viene esposto da Rufino nel § 3. Isolata dal contesto, la citazione di Girolamo si rivela chiaramente tendenziosa, in quanto qui Origene presenta proprio l’ipotesi contraria a quella della dissoluzione totale della materia. I passi di Teofilo (PL XXII, 763, 783, 787) che Koetschau adduce per dimostrare che Rufino qui ha abbreviato, si riferiscono genericamente a questa tesi che è sviluppata nel § 3.</p>

  <p class="NotaPie"><a href="#_FtntUp11_12" id="_FtntDown11_12">[11]</a> Cioè che la resurrezione non comporterà la dissoluzione del corpo (materiale).</p>

  <p class="NotaPie"><a href="#_FtntUp12_12" id="_FtntDown12_12">[12]</a> L’anima, beatificata e resa perfetta dalla sapienza e dal logos divino, assicura l’incorruttibilità del corpo che per sua natura è corruttibile, in quanto materiale (<i>Co. Rom</i>., VII, 4; <i>De Pr</i>., II, 4, 3). Questo processo di beatificazione, che assicura l’incorruttibilità, è simbolicamente rappresentato con l’immagine della veste: Cristo riveste l’anima = la beatifica; l’anima riveste il corpo = lo rende incorruttibile. L’immagine: è familiare agli Gnostici: oltre il <i>Canto della perla</i> (vv.. 70 segg.), cfr. il <i>Vangelo di Filippo</i> (105, 19 segg.), dove è detto che nel regno dei cieli ciò che uno riveste è superiore a colui che se ne riveste. Questo passo dei <i>Princìpi</i> chiarisce il cenno di <i>Co. Io</i>., XIII, 61 (59), dove Origene dice che non è la stessa cosa affermare che il corpo corruttibile si trasforma in incorruttibile ovvero che riveste l’incorruttibilità: il corpo per sua natura è corruttibile, ma l’anima beatificata ha potere di fargli assumere (= di rivestirlo con) l’incorruttibilità. Cfr. anche <i>C. Cels</i>., V, 19; VII, 32; <i>De Orat</i>., 25, 3 (l’anima riveste l’immortalità del Padre).</p>

  <p class="NotaPie"><a href="#_FtntUp13_11" id="_FtntDown13_11">[13]</a> La capacità di cui è dotata la materia di assumere le forme più diverse permette ad uno stesso corpo di modificarsi in relazione allo stato di maggiore o minore beatitudine in cui si trova l’anima (<i>C. Cels</i>., VII, 32). L’identità del corpo è salvaguardata, fra tanti mutamenti, da un principio, una forma individuale che resta sempre la stessa: cfr. II, 10, 1-3; <i>Sel. in Ps</i>., I, 5, PG XII, 1092 segg. Sul corpo aereo simile a quello degli angeli cfr. <i>Co. Mat</i>., XVII, 30.</p>

  <p class="NotaPie"><a href="#_FtntUp14_11" id="_FtntDown14_11">[14]</a> Origene osserva che il concetto di corruttibilità è più esteso di quello di mortalità, perché corruttibili sono tutti gli esseri corporei, mentre mortali sono soltanto gli esseri animati. Ma forse Origene per morte del corpo non intende tanto il distacco fisico della vita dal corpo quanto il distacco dalla vita soprannaturale (= Cristo) a causa del peccato, mentre per corruttibilità intende il disfacimento fisico del corpo. In questo senso la purificazione dell’anima assicura insieme l’immortalità (= assenza di peccato) del corpo e la sua incorruttibilità fisica: cfr. <i>infra</i>.</p>

  <p class="NotaPie"><a href="#_FtntUp15_11" id="_FtntDown15_11">[15]</a> Il corpo, in quanto materiale, diventa incorruttibile; in quanto animato da un principio razionale purificato dal peccato, diventa immortale.</p>

  <p class="NotaPie"><a href="#_FtntUp16_10" id="_FtntDown16_10">[16]</a> Cfr. <i>De Orat</i>., 27, 9. Origene distingue, rispetto all’anima, mortalità (e immortalità) fisica e morale: fisicamente ogni anima è immortale in quanto per natura incorruttibile; ma moralmente l’anima è un <i>quid medium</i>, mortale se cade in preda al peccato, ma immortale se aderisce al logos divino: cfr. <i>Ho. Lev</i>., 9, 11; <i>Dial. c. Her</i>., 25 seg.; <i>Co. Io</i>., XIII, 61 (59); <i>De Pr</i>., II, 8, 3 e nota.</p>

  <p class="NotaPie"><a href="#_FtntUp17_9" id="_FtntDown17_9">[17]</a> Finché siamo oppressi da questo corpo pesante e spesso, nonostante i nostri progressi, avremo sempre visione molto imperfetta della realtà divine: cfr. <i>Ho. Num</i>., 23, 11; <i>Co. Rom</i>., III, 2;<i> Co. Cant</i>., III, GCS VIII, 219.</p>

  <p class="NotaPie"><a href="#_FtntUp18_9" id="_FtntDown18_9">[18]</a> Per la descrizione delle fasi di questa educazione cfr. II, 11, 4 segg.</p>

  <p class="NotaPie"><a href="#_FtntUp19_9" id="_FtntDown19_9">[19]</a> <i>Se è vero... effetto</i> (p. 251, 1. 3): passo citato da <span class="Vers">Hier.</span>, <i>Ep</i>. 124, 5.</p>

  <p class="NotaPie"><a href="#_FtntUp20_9" id="_FtntDown20_9">[20]</a> Di qui risulta... a Cristo (1. 23): il passo è tramandato anche da <span class="Vers">Hier.</span>, <i>Ep</i>. 124, 5 senza apprezzabili differenze, anche se in forma più concisa.</p>

  <p class="NotaPie"><a href="#_FtntUp21_9" id="_FtntDown21_9">[21]</a> Rispetto al ragionamento svolto nel § 2 per dimostrare come un corpo corruttibile possa diventare incorruttibile, questo è molto più semplice; ogni corpo materiale per sua natura opprime l’anima ed è corruttibile, perciò non potrà sussistere nella condizione finale che sarà contrassegnata dall’incorruttibilità e dalla perfetta aderenza a Cristo e al Padre. Prospettando questa ipotesi Origene non può tener conto del passo paolino addotto nel § 2, in cui si dice che ciò che è corruttibile rivestirà l’incorruttibilità, e ne sfrutta soltanto l’ultima parte.</p>

  <p class="NotaPie"><a href="#_FtntUp22_9" id="_FtntDown22_9">[22]</a> Cfr. I, 6, 1, dove la sottomissione a Cristo è interpretata come purificazione e reintegrazione delle creature razionali decadute: dato che questa sottomissione si estende, secondo Origene, a tutte le creature, consegue che tutte diventeranno incorporee (III, 5, 6-7).</p>

  <p class="NotaPie"><a href="#_FtntUp23_9" id="_FtntDown23_10">[23]</a> <i>E poiché... impulsi</i> (p. 252, 1. 10): cfr. <span class="Vers">Iustinian</span>., <i>Ep. ad Mennam</i>, Mansi, IX, 529 <i>se tutto ciò che sarà assoggettato a Cristo alla fine sarà assoggettato anche a Dio, tutti deporranno i corpi; e credo che allora verrà meno la natura corporea, che tornerà ad esistere una seconda volta, se di nuovo le creature razionali decadranno</i>. A partire da <i>alla fine </i>comincia una citazione di Girolamo (Ep. 124, 5) che corrisponde fedelmente al testo greco (ma elimina <i>credo che</i>, dando tono più netto all’affermazione) e continua: <i>infatti Dio ha lasciato le anime nella lotta e nella contesa affinché comprendano che esse non hanno conseguito vittoria piena e completa per propria forza ma per grazia di Dio. Credo pertanto che per la varietà dei motivi i mondi nascano diversi, e così sono confutati gli errori di quanti sostengono che i mondi sono simili l'un l’altro</i>. Questo passo corrisponde al testo di Rufino fino all’inizio del § 4 e, anche ammettendo la tendenza di Rufino a parafrasare, esso sembra un po’ contratto nella parte finale. Per l’unica grave alterazione di Rufino rispetto al consenso Giustiniano - Girolamo cfr. <i>infra</i>.</p>

  <p class="NotaPie"><a href="#_FtntUp24_9" id="_FtntDown24_9">[24]</a> In Girolamo e Giustiniano l’ipotesi di una seconda creazione della materia in conseguenza di una seconda caduta degli esseri razionali segue immediatamente l’affermazione della loro incorporeità finale. Invece Rufino ha cercato di attenuare la portata di quest’affermazione, addossandola ad altra persona con la quale Origene sembra in contrasto. Forse in questo senso è da intendere anche <i>quanti credono, ecc</i>. che introduce l’ipotesi della incorporeità finale all’inizio di § 3: ma cfr. pp. 558 e 560. Cfr. sulla questione <i>Introduzione,</i> pp. 64 segg.</p>

  <p class="NotaPie"><a href="#_FtntUp25_9" id="_FtntDown25_9">[25]</a> Cfr. lo stesso concetto, espresso ancora sotto forma di ipotesi, a III, 6, 3 e IV, 4, 8. Tutti questi passi sono stati e sono tuttora addotti per sostenere in Origene la dottrina del perpetuo ritorno (cfr. anche III, 1, 23): il libero arbitrio di cui son dotate le creature razionali fa si ch’esse, anche dopo la purificazione e reintegrazione finale, possano allontanarsi da Dio una seconda volta, e via di séguito. Per un cenno d’insieme su questo complesso problema cfr. <i>Introduzione,</i> p. 71 seg.. Qui rileviamo soltanto che tutti questi passi dei <i>Princìpi</i> sono collegati con una ipotesi che Origene prospetta ma non dichiara apertamente di condividere.</p>

  <p class="NotaPie"><a href="#_FtntUp26_9" id="_FtntDown26_9">[26]</a> Sulla collaborazione fra sforzo dell’uomo e aiuto di Dio per progredire nel bene cfr. III, 1, 15. 19. 24; <i>Sel. in Ps</i>., 4, 6, PG XII, 1160; <i>C. Cels</i>., VII, 33; <i>Hom</i>., <i>XXXVI Ps</i>., 4, 1.</p>

  <p class="NotaPie"><a href="#_FtntUp27_9" id="_FtntDown27_9">[27]</a> Secondo la tesi dell’incorporeità finale delle creature razionali connessa con quella della possibilità di una loro ricaduta, la materia esiste ad intervalli, ogni volta che i movimenti delle creature razionali ne rendono necessario l'uso.</p>

  <p class="NotaPie"><a href="#_FtntUp28_9" id="_FtntDown28_9">[28]</a> Origene varie volte ricorda e combatte questa dottrina stoica: cfr. <i>C. Cels</i>., IV, 67-68; V, 20-21, dove essa è attribuita anche ai Platonici e ai Pitagorici. Origene è particolarmente interessato in questa polemica perché anche lui era portato a sostenere la pluralità di più mondi successivi, ma la sua concezione differiva radicalmente dall’altra. Infatti la dottrina stoica era basata sul più rigido determinismo, per cui il periodico e regolare movimento circolare degli astri avrebbe determinato il ripetersi, nei mondi successivi, delle stesse situazioni. Invece la teoria origeniana è basata sulla concezione del libero arbitrio di cui son dotate le creature razionali, i cui movimenti provocano, si, il susseguirsi di più mondi, ma uno diverso dall’altro.</p>

  <p class="NotaPie"><a href="#_FtntUp29_9" id="_FtntDown29_9">[29]</a> Cfr. lo stesso esempio a <i>C. Cels</i>., IV, 47, fra altri tratti dalla storia greca.</p>

  <p class="NotaPie"><a href="#_FtntUp30_9" id="_FtntDown30_9">[30]</a> La struttura dell’universo origeniano è regolata da dinamica più complessa di quella deterministica che regola l’universo stoico, dinamica spirituale, determinata dalla bipolarità bene-male che ne assicura il continuo e imprevedibile movimento. D’altra parte si tratta di universo a struttura chiusa, come l’altro (II, 9, 1), si che i chicchi di grano (= creature razionali) cadranno, si, sempre in posti diversi, ma saranno sempre gli stessi per numero e qualità: cfr. <span class="Vers">Cornelis</span>, <i>Les fondements cosmologiques de l’eschatologie d’Origène</i>, Paris, 1959, pp. 84 segg.</p>

  <p class="NotaPie"><a href="#_FtntUp31_8" id="_FtntDown31_8">[31]</a> Per la dottrina dei mondi successivi simboleggiati dai 7 giorni della settimana cfr. <i>Co. Mat</i>., XV, 31; <i>De Orat</i>., 27, 13. Per ἀιών cfr. <i>infra</i>.</p>

  <p class="NotaPie"><a href="#_FtntUp32_8" id="_FtntDown32_8">[32]</a> Rufino: <i>saeculum</i>; gr. ἀιών, che nell’accezione di era, periodo determinato di tempo poteva anche significare mondo come complesso di eventi svolgentisi in un periodo circoscritto di tempo. ἀιών inteso come personificazione divina (dagli Gnostici) poteva anche significare il mondo divino, spirituale: per la documentazione cfr. il Lexicon del Lampe s. v.</p>

  <p class="NotaPie"><a href="#_FtntUp33_6" id="_FtntDown33_6">[33]</a> Anche in queste pericolose speculazioni sulla pluralità di mondi successivi Origene salvaguarda il carattere unico dell’economia della redenzione. Ma a <i><span class="Vers">C. Ruf</span></i>., I, 20 Girolamo afferma che Origene avrebbe sostenuto che Cristo aveva più volte patito e più volte avrebbe patito, e a <i>De Pr</i>., IV, 3, 13, in un passo omesso da Rufino si parla di sacrificio della croce per la redenzione dei demoni. Più volte Origene parla di Cristo come duplice ostia offerta per la salvezza dei terrestri e dei celesti, e di crocifissione invisibile parallela a quella visibile (<i>Ho. Lev</i>., 1, 3; <i>Ho. Ios</i>., 8, 3). Ma l’affermazione che Cristo si è sacrificato per i terrestri e i celesti (<i>C. Cels</i>., VII, 17) va inteso nel senso che il suo unico sacrificio ha avuto questo duplice fine: cfr. <i>Co. Io</i>., I, 35 (40): <i>Co. Rom</i>., V, 10; <i>Ho. Luc</i>., 10, 3.</p>

  <p class="NotaPie"><a href="#_FtntUp34_5" id="_FtntDown34_5">[34]</a> Cfr. questa stessa interpretazione di <i>Eph</i>., 2, 7 a <i>Co. Io</i>., XIII, 52 (51); [<span class="Vers">Hier.</span>], In <i>Eph</i>., I, PL XXVI, 499. Essa si spiega in funzione della dottrina dei mondi (= secoli, ἀιώνες) successivi, ma a spingere in questo senso Origene contribuiva anche la tendenza a rendersi conto delle minime sfumature del testo sacro, in questo caso del plurale invece del singolare.</p>

  <p class="NotaPie"><a href="#_FtntUp35_5" id="_FtntDown35_5">[35]</a> Rufino: <i>in saeculum et adhuc</i>; gr. ἀπὀ τοῦ νῦν καἰ τοῦ ἀιώνος. La locuzione ha il valore del successivo <i>nei secoli dei secoli</i>, ma Origene ne forza il significato ad indicare qualcosa di superiore al mondo e al tempo. La citazione dei due passi di Giovanni fa intendere che egli qui ha assimilato la futura condizione beata delle creature razionali al modo di esistere della trinità, cioè esistenza non più nel mondo (= tempo) ma in Dio (= eternità), quindi sottratta ad ogni possibilità di cambiamento e di alterazione, che solo nel tempo si può verificare. È difficile conciliare questo passo, della cui autenticità non è possibile dubitare, con la teoria dell’eterno ritorno.</p>

  <p class="NotaPie"><a href="#_FtntUp36_5" id="_FtntDown36_5">[36]</a> Qui e nelle righe successive si coglie l’adattamento di Rufino, per esplicitare con chiarezza la pluralità di significati del gr κόσμος, cui il lat. <i>mundus</i> corrispondeva solo in parte. Proprio la pluralità di significati che possedeva il termine greco spiega la minuziosa cura con cui Origene li esamina per dissipare ogni possibile equivoco su questo punto tanto importante della sua cosmologia. Un chiarimento dello stesso genere è a <i>Co. Mat</i>., XIII, 20, dove per <i>ornamento</i> si dà la citazione di <i>Esth</i>., 14, 2, e dove in relazione a <i>Io</i>., 1, 10 si parla anche del mondo = uomini.</p>

  <p class="NotaPie"><a href="#_FtntUp37_5" id="_FtntDown37_5">[37]</a> Cioè tutto il mondo vi era rappresentato simbolicamente: non conosciamo i particolari di questa rappresentazione simbolica, che significava l’unione del gran sacerdote col creatore del mondo. Cfr. la descrizione della veste sacerdotale a <i>Ex</i>., 28, 1 segg.</p>

  <p class="NotaPie"><a href="#_FtntUp38_5" id="_FtntDown38_5">[38]</a> Rufino conserva il gr. ἀντίχθονας. Cfr. sul passo di Clemente <i>Sel. Ez</i>„ PG XIII, 796.</p>

  <p class="NotaPie"><a href="#_FtntUp39_5" id="_FtntDown39_5">[39]</a> Wolfson (<i>op. cit</i>., pp. 270 segg.) pensa che questa espressione non sia stata introdotta da Rufino per rendere il concetto di <i>idea,</i> ma sia fedele traduzione dell’originale (<i>imagines</i> = εἰκόνες), in quanto il termine <i>idea</i> era stato trasferito in latino già da Seneca, e comunque il concetto poteva essere agevolmente reso <i>forma</i> e <i>species,</i> come già aveva fatto Cicerone, sì che Rufino non aveva alcuna necessità di ricorrere ad una perifrasi chiarificatrice.</p>

  <p class="NotaPie"><a href="#_FtntUp40_5" id="_FtntDown40_5">[40]</a> Per la determinazione dell’idea come φαντασία cfr<span class="Vers">. Aet</span>., <i>Plac</i>., I, 3; I, 10; l’altra parte della definizione (<i>cogitationum lubrico)</i> riflette forse l’apprezzamento negativo che delle idee platoniche davano gli stoici, che negavano loro ogni realtà fuori del nostro pensiero. Si ricordi che Origene collocava il mondo delle idee nel logos: cfr. X, 2, 2 e nota.</p>

  <p class="NotaPie"><a href="#_FtntUp41_3" id="_FtntDown41_3">[41]</a> In polemica con gli gnostici, che distinguevano nettamente il mondo divino del pleroma riservato agli spirituali dal mondo terreno, sede del male e destinato alla dissoluzione, Origene sostiene l’unità dell’universo pur nella sua articolazione di mondo visibile e mondo invisibile: cfr. II, 9, 3; <i>Ho. Lev</i>., 5, 1; <i>Co. Io</i>., I, 15. Ma in questo mondo egli tiene platonicamente ben distinti i luoghi iperurani dai cieli visibili: cfr. <i>C. Cels</i>., III, 80; V, 4; VI, 59; VII, 44; <i>Ho. Ez</i>., 1, 16; e <i>infra</i>. Altrove però egli parla di mondo sensibile e mondo intelligibile: <i>Co. Io</i>., XIX, 22 (5).</p>

  <p class="NotaPie"><a href="#_FtntUp42_3" id="_FtntDown42_3">[42]</a> Rufino: πλανήτας anche a p. 261, 1. 16.</p>

  <p class="NotaPie"><a href="#_FtntUp43_3" id="_FtntDown43_3">[43]</a> Rufino: ἀπλανῆ, anche a 1. 12; p. 259, 1. 16: p. 261, 1. 17.</p>

  <p class="NotaPie"><a href="#_FtntUp44_2" id="_FtntDown44_2">[44]</a> La redazione dell'Apocalisse di Baruch giunta a noi descrive solo 5 cieli. È superfluo rammentare quanto fosse comune nell’antichità la concezione dei sette cieli: in ambiente cristiano cfr. <span class="Vers">Iren</span>., <i>Demonstr</i>., 9. Altri parlano solo di tre cieli: Ilario (<i>In Ps</i>., 135, 10, di sicura provenienza origeniana), Gregorio di Nissa (PG XLIV, 120), Basilio (PG XXIX, 56). Gli Gnostici distinguevano bene i sette cieli planetari (Ebdomade) dal cielo delle stelle fisse (Ogdoade): cfr. <span class="Vers">Iren</span>., <i>Adv. Haer</i>., I, 5, 2; <i>Exc. ex Theod</i>., 63; 80. Dal passo riportato da Ilario traspare l’incertezza di Origene su questo punto. Comunque egli parla di tre cieli implicitamente a<i> Co. Cant</i>., I, GCS VIII, 109 e rifiuta, in quanto non scritturisticamente fondata, la distinzione in 7 cieli a <i>C. Cels</i>., VI, 23.</p>

  <p class="NotaPie"><a href="#_FtntUp45_2" id="_FtntDown45_2">[45]</a> Rufino: σφαῖραν.</p>

  <p class="NotaPie"><a href="#_FtntUp46_2" id="_FtntDown46_2">[46]</a> Cfr. <span class="Vers">Cic</span>., <i>Somn. Scip</i>., 4.</p>

  <p class="NotaPie"><a href="#_FtntUp47_2" id="_FtntDown47_2">[47]</a> Allusione al perduto <i>Commento alla Genesi</i>: cfr. I, 2, 6.</p>

  <p class="NotaPie"><a href="#_FtntUp48_2" id="_FtntDown48_2">[48]</a> L’interpretazione simbolica della terra promessa come sede dei beati e la distinzione fra il cielo e la terra di <i>Gen</i>., I, 1 e il firmamento e l’arida di <i>Gen</i>., 1, 8. 10 ricorrono frequentemente in Origene e sono alla base della sua concezione della sede dei beati = antica sede delle creature razionali: cfr. III, 6, 8; <i>Ho. Num</i>., 26, 5 (il Paradiso di Adamo collocato nella terra e non nell’arida). Essa è situata al di sopra dell’arida e del firmamento, anzi sul dorso del firmamento (<i>Ho. XXXVI Ps</i>., 5, 4). Cfr. ancora <i>De Pr</i>., II, 9, 1; <i>C. Cels</i>., VII, 28. 29. 31; <i>Ho. XXXVI Ps</i>., 2, 4. La distinzione fra la terra e l’arida è già gnostica: cfr. <i>Exc. ex Theod</i>., 50.</p>

  <p class="NotaPie"><a href="#_FtntUp49_2" id="_FtntDown49_2">[49]</a> Qui Rufino identifica col cielo delle stelle fisse (<i>de eo mundo quem </i>ἀπλανῆ<i> spheram supra diximus</i>) il vero cielo e la vera terra sede dei beati che precedentemente aveva identificato con la sfera che è al di sopra anche del cielo delle stelle fisse: cfr. anche § 7.</p>

  <p class="NotaPie"><a href="#_FtntUp50_2" id="_FtntDown50_2">[50]</a> Origene cerca di rilevare la distinzione fra dimora terrena e sede dei beati (= vera terra) osservando col suo solito iperletteralismo che quando la scrittura parla della creazione di questo mondo inferiore, parla simbolicamente delle mani di Dio come artefici della creazione, mentre Paolo della sede dei beati dice che non è manufatta, neppure in senso simbolico, in quanto non materiale come l’altra.</p>

  <p class="NotaPie"><a href="#_FtntUp51_2" id="_FtntDown51_2">[51]</a> Cfr. <i>Frag. in Io</i>. 13, GCS IV, 494 seg.; <i>C. Cels</i>., VII, 46. La distinzione fra realtà invisibili e realtà che non si vedono è sottolineata dalla identità invisibile = incorporeo (I, <i>praef</i>., 8-9; I, 7, 1; IV, 3, 15). Ciò che è incorporeo è per natura invisibile; invece la sede dei beati è visibile per natura, anche se sottratta agli occhi dei mortali, quindi corporea, come risulta anche da <i>Ho. XXXVI Ps</i>., 5, 4 (cfr. <i>supra)</i>. Ma a II, 11, 7 Origene afferma che i beati giungeranno non soltanto alle realtà che non si vedono ma anche a quelle invisibili; e a <i>Co. Io</i>., XIX, 22 (5) definisce il mondo dove andranno i beati come mondo invisibile (ἀόρατος), che non si vede (οὐ βλεπόμενος), intelligibile (νοητός). La contraddizione forse non è dovuta soltanto al solito ondeggiare di Origene sulla condizione finale dei beati, ma anche al fatto che questa condizione è spesso da lui vista come non statica ma dinamica, caratterizzata da un continuo progresso, sì che il mondo ultraterreno di cui egli qui parla potrebbe a volte essere stato considerato solo come prima tappa di quell’ascesa: cfr. <i>infra</i>.</p>

  <p class="NotaPie"><a href="#_FtntUp52_2" id="_FtntDown52_2">[52]</a> Ruf. ἀσώματα.</p>

  <p class="NotaPie"><a href="#_FtntUp53_2" id="_FtntDown53_2">[53]</a> <i>Abbiamo.... parola</i> (p. 261,1. 22): il passo è riportato, qua e là in forma riassuntiva, da Girolamo (<i>Ep</i>. 124, 5): per le prime due ipotesi egli concorda con Rufino, poi continua (p. 261, 1. 14): <i>oppure quella sfera che sopra abbiamo chiamato delle stelle fisse e tutto ciò che da essa è contenuto sarà annientato; invece quella da cui è contenuta e circondata</i> l’ἀντιζώνη) <i>sarà chiamata terra buona, e l’altra sfera che circonda col suo giro questa terra ed è chiamata cielo, sarà conservata come dimora dei santi</i>. È evidente il Contrasto con Rufino, dovuto questa volta non a motivi ideologici ma all’incomprensione, da parte di uno dei due, dell’esposizione tecnica di Origene: Rufino dice che la dimora dei beati, la terra buona, sarà collocata sul cielo delle stelle fisse; invece Girolamo afferma che anche questo cielo sarà distrutto e che la dimora dei beati avrà sede in un cielo ancora superiore. La versione geronimiana si fa preferire non solo perché reca il misterioso ἀντιζώνη (cfr. <i>infra</i>), ma perché Rufino già era stato incerto nel § 6, collocando la sede dei beati prima in un cielo superiore a quello delle stelle fisse e dopo proprio in questo cielo.</p>

  <p class="NotaPie"><a href="#_FtntUp54_2" id="_FtntDown54_2">[54]</a> Invece Girolamo colloca questa sede nell'ἀντιζώνη: si tratta di <i>hapax,</i> di cui non è facile definire il preciso significato. Forse è da identificare con la nona sfera invisibile che veniva ipotizzata al di là del cielo stelle fisse ed i cui abitanti erano esenti da tutte le perturbazioni da cui nessuno dei mondi contenuti dal cielo delle stelle fisse era esente: cfr. <span class="Vers">Cornelis</span>, <i>op. cit</i>., p. 79; <i>Ho. Num</i>., 27, 2-3; cfr. anche <span class="Vers">Phil</span>., <i>Congr</i>., 102 segg.; <span class="Vers">Clem</span>., <i>Str</i>., II, 11, 51.</p>

  <p class="NotaPie"><a href="#_FtntUp55_2" id="_FtntDown55_2">[55]</a> Nel senso che qui la creatura razionale non potrà più peccare, ma non nel senso di immobilità: infatti anche nei cieli la condizione dei beati è contraddistinta da continua ascesa: cfr. II, n, 5-7 e <i>infra</i>.</p>

  <p class="NotaPie"><a href="#_FtntUp56_2" id="_FtntDown56_2">[56]</a> Qui Origene distingue solo due categorie di beati, in relazione alla bipartizione terra-cielo, ma di norma la sua topografia celeste è più complessa e sempre in relazione al contesto biblico sul quale è fondata, in quanto le realtà terrene sono assunte a simbolo di quelle celesti. Il punto di partenza per queste speculazioni è offerto quasi sempre dalla considerazione delle varie ripartizioni del popolo d’Israele descritte nella scrittura, sulla base della fondamentale simbologia Gerusalemme terrestre - Gerusalemme celeste: cfr. <i>De Pr</i>., IV, 3, 7 segg.; <i>Co. Io</i>., XXXII, 3; <i>C. Cels</i>., VI, 23; VII, 29; <i>Ho. Ex</i>., 1, 2; <i>Ho. Lev</i>., 13, 4; <i>Ho. Nwm</i>., <i>1,</i> 3; 3, 3; 21, 1; 28, 2; <i>Ho. Ios</i>., 23, 4; 25, 3; <i>Co. Mat</i>., XV, 24. Cfr. anche <i>De Pr</i>.,III, 6<i>, 8</i>. 9 in nota.</p>

  <p class="NotaPie"><a href="#_FtntUp57_2" id="_FtntDown57_2">[57]</a> A <i>Ho. XXXVI Ps</i>., 5, 7 Origene considera il regno dei cieli come sede temporanea dei beati, dalia quale si accede al più elevato regno di Dio. Alcuni testi di Origene fanno pensare ad ascesa senza fine nella conoscenza dei misteri divini (<i>Ho. Num</i>., 17, 4; cfr. anche <i>De Pr</i>., IV, 3, 15; <i>De Orat</i>., 25, 2;<i> Co. Cant</i>., <i>prol</i>., GCS VIII, 79; <span class="Vers">Iren</span>., <i>Adv. Haer</i>., II, 28, 3) ma ciò non sembra implicare ascesa senza fine anche in quanto alla sede, formalmente esclusa a <i>Co. Rom</i>., V, 8.<br/> Rufino e Girolamo concordano nel presentare tre soluzioni del problema della condizione finale dei beati. Ma in realtà esse si riducono a due, perché la terza non esclude la seconda, di cui costituisce amplificazione e chiarimento sul piano cosmologico. Anche la prima ipotesi potrebbe essere armonizzata con le altre due, come punto finale di un’ascesa di cui le altre ipotesi presenterebbero solo un grado intermedio. Ma qui va soprattutto rilevato il tono problematico con cui Origene apre e chiude la discussione: sottovalutarlo per sostenere che Origene in effetto considerava valida solo la prima ipotesi (cfr. <span class="Vers">Kettler</span>, <i>op. cit</i>., pp. 24 segg.; per i passi origeniani addotti a sostegno cfr. <i>Introduzione,</i> pp. 64 segg.) significa non soltanto accantonare numerosi passi che spingono in senso opposto, ma soprattutto semplificare eccessivamente e arbitrariamente i termini della questione, che proprio in questo capitolo dei <i>Princìpi</i> ha trovato la sua più sistematica trattazione. Perciò il tono problematico della discussione non deve essere inteso come mero espediente per evitare pericolose precisazioni, bensì come dimostrazione dell’imbarazzo in cui Origene si trova nel tentativo di conciliare il contrasto fra la tradizione cristiana, che affermava la resurrezione dei corpi, e la tradizione platonica, che negava alla materia corporea la possibilità di contemplare la divinità.</p>

  <div class="fixedButton">
    <a href="#start_12"><img src="../Images/Flecha.png" width="50%"/></a>
  </div>

  <a id="section_13"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_25">4. UNO SOLO E LO STESSO<br/>È IL DIO DELLA LEGGE E DEI PROFETI,<br/>DEL VECCHIO E DEL NUOVO TESTAMENTO&#160;<a href="#_FtntDown1_13" id="_FtntUp1_13">[1]</a></h2>

  <p class="Normal">1. Dopo&#160;<a href="#_FtntDown2_13" id="_FtntUp2_13">[2]</a> aver trattato in ordine e il più brevemente possibile questi argomenti, secondo quanto abbiamo esposto all’inizio&#160;<a href="#_FtntDown3_13" id="_FtntUp3_13">[3]</a> è giunto il momento di confutare quelli che&#160;<a href="#_FtntDown4_13" id="_FtntUp4_13">[4]</a> credono che il Padre del signor nostro Gesù Cristo sia un altro Dio oltre quello che ha consegnato a Mosè i precetti della legge ed ha mandato i profeti, il Dio dei patriarchi Abramo Isacco Giacobbe. Bisogna&#160;<a href="#_FtntDown5_13" id="_FtntUp5_13">[5]</a> infatti per prima cosa confermare su questo punto la nostra fede. Consideriamo pertanto ciò che spesso ripetono i vangeli e pongono a conclusione delle opere del salvatore: <i>Affinché si adempisse ciò che era stato detto dal profeta</i> questo o quello (<i>Mt</i>., 2, 15; 4, 14 ecc.), là dove è chiaro che i profeti sono di quel Dio che ha creato il mondo&#160;<a href="#_FtntDown6_13" id="_FtntUp6_13">[6]</a>. Se ne ricava che colui che ha mandato i profeti era colui che ha predetto di Cristo ciò che doveva esser predetto. E non v'è dubbio che tali predizioni le faceva il Padre di Cristo, non qualcuno a lui estraneo. Il fatto poi che spesso il salvatore e i suoi apostoli adducono testimonianze del vecchio testamento non indica altro se non che essi annettevano autorità a queste scritture. Ciò che dice il salvatore per spingere alla bontà i discepoli&#160;<a href="#_FtntDown7_13" id="_FtntUp7_13">[7]</a>: <i>Siate perfetti come è perfetto il vostro Padre celeste, che fa sorgere il sole sopra i buoni ed i cattivi, e fa piovere sopra i giusti e gl’ingiusti</i> (<i>Mt</i>., 5, 48. 45) fa capire chiaramente anche a persona di poca intelligenza che egli ai discepoli non propone da imitare altro Dio che colui che ha creato il cielo e concede la pioggia.</p>

  <p class="Normal">Quando poi dice che coloro che pregano debbono dire: <i>Padre nostro che sei nei cieli</i> (<i>Mt</i>., 6, 9) che cos’altro fa vedere se non che Dio deve essere cercato nella parte migliore del mondo, cioè della sua creazione&#160;<a href="#_FtntDown8_13" id="_FtntUp8_13">[8]</a> ? E là dove, dando ottimi precetti sui giuramenti, dice che non si deve giurare né per il cielo, che è sede di Dio, né per la terra, che è sgabello dei suoi piedi (<i>Mt</i>., 5, 34 seg.), non riecheggia chiaramente le parole del profeta: <i>II cielo è la mia sede e la terra lo sgabello dei miei piedi</i>&#160;<a href="#_FtntDown9_13" id="_FtntUp9_13">[9]</a> (<i>Is</i>., 66, 1)? Quando caccia dal tempio i venditori di buoi pecore e colombe, rovescia i banchi dei cambiavalute e dice: <i>Togliete via queste cose e non fate della casa di mio Padre una casa di commercio</i> (<i>Io</i>., 2, 14 seg.), chiama Padre&#160;<a href="#_FtntDown10_13" id="_FtntUp10_13">[10]</a> il Dio in onore del quale Salomone aveva edificato il magnifico tempio. E le sue parole&#160;<a href="#_FtntDown11_13" id="_FtntUp11_13">[11]</a>: <i>Non avete letto ciò che Dio ha detto a Mose: io sono il Dio di Abramo il Dio di Isacco il Dio di Giacobbe: Dio non è dei morti ma dei vivi</i> (<i>Mt</i>., 22, 31 seg.) ci fanno ben capire che egli chiamava Dio dei viventi il Dio dei patriarchi perché questi erano santi e vivevano, quel Dio che aveva detto per mezzo dei profeti&#160;<a href="#_FtntDown12_13" id="_FtntUp12_13">[12]</a>: <i>Io sono Dio e non c’è altro Dio fuori di me</i> (<i>Is</i>., 46, 9). Infatti il salvatore, sapendo che il Dio di Abramo è quello di cui parla la legge e che dice: <i>Io sono Dio e non c’è altro Dio fuori di me</i>, riconosce come suo Padre quegli che ignora esserci sopra di lui un altro Dio, secondo quanto credono gli eretici: ma allora senza senso egli avrebbe chiamato Padre colui che ignora l’esistenza di un Dio superiore. Se poi non l’ignora, ma inganna dicendo che non c’è altro Dio fuori di lui, allora l’assurdità è ancora maggiore, se Cristo chiama Padre un menzognero. Tutto ciò spinge a riconoscere che Cristo non conosce altro Padre che il Dio creatore dell’universo.</p>

  <p class="Normal">2. Sarebbe lungo addurre tutti i passi dei vangeli che dimostrano che uno solo e lo stesso è il Dio della legge e dei vangeli. Tocchiamo tuttavia brevemente anche i passi degli <i>Atti degli apostoli</i> in cui Stefano e gli apostoli dirigono le loro preghiere al Dio che ha fatto il cielo e la terra e che ha parlato per mezzo dei suoi santi profeti, chiamandolo Dio di Abramo Isacco e Giacobbe, il Dio che aveva condotto il popolo fuori dall’Egitto (<i>Act</i>., 3, 13; 4, 24; 5, 30; 7, 2, 32, 34). Queste espressioni indirizzano i nostri sentimenti alla fede nel creatore e suscitano affetto per lui in coloro che avranno piamente e fiduciosamente appreso tali cose; così come anche il salvatore, interrogato quale fosse il precetto più grande di tutti nella legge, rispose: <i>Amerai il signore Dio tuo con tutto il tuo cuore, con tutta la tua anima, con tutta la tua mente. Il secondo precetto è simile a questo: Amerai il tuo prossimo come te stesso</i>. E aggiunse: <i>Da questi due precetti dipende tutta la legge ed i profeti</i> (<i>Mt</i>., 22, 36 segg.; <i>Mc</i>., 12, 28 segg.). Come mai a quello che istruiva perché diventasse suo discepolo egli raccomanda prima di tutti gli altri questo precetto, che avrebbe suscitato affetto per il Dio della legge, poiché questi precetti erano già stati dati prima dalla legge&#160;<a href="#_FtntDown13_12" id="_FtntUp13_12">[13]</a> con le stesse parole?</p>

  <p class="Normal">Ma ammettiamo, contro tutte queste chiare testimonianze, che di non so quale altro Dio il salvatore dica: <i>Amerai il signore Dio tuo con tutto il tuo cuore, ecc</i>.: ma se la legge ed i profeti sono del creatore, cioè, a quanto dicono&#160;<a href="#_FtntDown14_12" id="_FtntUp14_12">[14]</a>, di un Dio diverso da quello che definiscono buono, con quanta coerenza risulterà detto ciò che segue: cioè che la legge ed i profeti dipendono da questi due precetti? infatti come può dipendere da Dio ciò che a Dio è totalmente estraneo? E Paolo&#160;<a href="#_FtntDown15_12" id="_FtntUp15_12">[15]</a> dicendo: <i>Rendo grazia a Dio, cui servo, come i miei antenati, con coscienza pura</i> (<i>II Tim</i>., 1, 3), dimostra che egli non era venuto a Cristo come ad un Dio nuovo. Chi altri infatti dobbiamo intendere antenati di Paolo se non coloro di cui dice: <i>Essi sono Ebrei? anche io; Israeliti? anche io</i> (<i>II Cor</i>., 11, 22)? E la prefazione della lettera ai Romani fa capire a chi conosce le sue lettere la stessa cosa, cioè quale Dio Paolo predica: <i>Paolo servo di Gesù Cristo, apostolo per vocazione, riservato per il vangelo di Dio, che già prima aveva promesso per mezzo dei profeti nella sacra scrittura, concernente suo Figlio, nato dalla stirpe di Davide secondo la carne, stabilito Figlio di Dio in potenza secondo lo spirito di santificazione per la resurrezione dei morti, Gesù Cristo nostro signore, ecc</i>. (<i>Rom</i>., 1, 1 segg.). Anche queste parole: <i>Non metterai la museruola al bue che batte il grano</i> (<i>Deut</i>., 25, 4): <i>forse che Dio si cura dei buoi? o piuttosto non pària per noi? Per noi infatti è scritto che chi ara deve arare con la speranza e chi batte il grano lo batte con la speranza di averne parte</i> (<i>I Cor</i>., 9, 9 seg.) mostrano chiaramente che il Dio che ha dato la legge, per noi, cioè per gli apostoli, dice: <i>Non metterai la museruola al bue che batte il grano</i>, poiché egli si prendeva cura non dei buoi ma degli apostoli che predicavano il vangelo di Cristo. Ancora in un altro passo Paolo, accettando la promessa della legge, dice: <i>Onora il padre e la madre: questo è il primo precetto della promessa, affinché tu ti trovi bene e goda di lunga vita sulla terra, la terra buona che il signore Dio tuo ti darà</i> (<i>I Eph</i>., <i>6</i>, 2 seg.; <i>Ex</i>., 20, 12), e con ciò afferma che a lui erano graditi la legge, il Dio della legge e le sue promesse.</p>

  <p class="Normal">3. Poiché a volte gli assertori di questa eresia riescono a trarre in errore i semplici con ingannevoli sofismi, non sembra fuor di luogo proporre anche i loro argomenti e confutarne l’inganno e la menzogna. Essi dicono: È scritto: <i>Nessuno mai ha visto Dio</i> (<i>Io</i>., 1, 18); ma il Dio che predica Mosè è stato visto dallo stesso Mosè e prima di lui dai suoi padri&#160;<a href="#_FtntDown16_11" id="_FtntUp16_11">[16]</a>.</p>

  <p class="Normal">Invece quello che è annunziato dal salvatore non £ stato visto assolutamente da nessuno. Allora chiediamo noi se ritengono visibile o invisibile quello che affermano Dio e dicono diverso dal Dio creatore. Se diranno che è visibile&#160;<a href="#_FtntDown17_10" id="_FtntUp17_10">[17]</a>, oltre ad andar contro alla scrittura che definisce il salvatore <i>immagine di Dio invisibile, primogenito di tutta la creazione</i> (<i>Col</i>., <i>1,</i> 15), incorreranno anche nell’assurdità di affermare che Dio è corporeo. Infatti una cosa non può esser vista se non per la forma la grandezza e il colore, che sono caratteristiche dei corpi. E se diranno che Dio è corpo, poiché ogni corpo è formato di materia, risulterà che Dio è fatto di materia: ma se è di materia, e la materia è senza dubbio corruttibile&#160;<a href="#_FtntDown18_10" id="_FtntUp18_10">[18]</a>, secondo loro Dio sarà corruttibile. A questo punto chiederemo ancora: La materia è stata creata o è increata? Se risponderanno che è increata, chiederemo loro se una parte&#160;<a href="#_FtntDown19_10" id="_FtntUp19_10">[19]</a> della materia è Dio e una parte il mondo.</p>

  <p class="Normal">Se invece risponderanno che la materia è stata creata, risulterà che essi affermano creato quello che dicono Dio: e questo non possiamo ammettere né loro né noi.</p>

  <p class="Normal">Ma essi&#160;<a href="#_FtntDown20_10" id="_FtntUp20_10">[20]</a> diranno: Dio è invisibile. E con ciò? Se lo dite&#160;<a href="#_FtntDown21_10" id="_FtntUp21_10">[21]</a> invisibile per natura, non deve essere visibile neppure al salvatore. Eppure è detto che il Dio padre di Cristo può esser visto, poiché <i>chi ha visto il Figlio ha visto anche il Padre</i> (<i>Io</i>., 14, 9). Queste parole vi mettono in grandi strettezze; invece noi le intendiamo più esattamente non nel senso di vedere ma di conoscere: chi ha conosciuto il Figlio ha conosciuto anche il Padre. In tal modo riteniamo che anche Mosè abbia visto Dio, non guardandolo con gli occhi della carne, ma conoscendolo con la vista del cuore e con la mente, e solo in parte. Infatti è chiaro che <i>non vedrai il mio volto</i> (parla colui che dava i precetti a Mosè), <i>ma le mie spalle</i>&#160;<a href="#_FtntDown22_10" id="_FtntUp22_10">[22]</a> (<i>Ex</i>., 33, 23): e queste parole dobbiamo intendere secondo il senso di mistero con cui conviene interpretare le parole di Dio, mettendo da parte le sciocche favole&#160;<a href="#_FtntDown23_11" id="_FtntUp23_10">[23]</a> che gl’ignoranti inventano in merito al volto e alle spalle di Dio. Affinché non si pensi a nostra empietà perché abbiamo detto che il Padre non è visibile neppure al Figlio, si consideri la distinzione della quale ci serviamo contro gli eretici. Abbiamo detto&#160;<a href="#_FtntDown24_10" id="_FtntUp24_10">[24]</a> infatti che altro è vedere ed esser visto, altro conoscere ed esser conosciuto. Orbene, vedere ed esser visto è proprio dei corpi, sì che questo concetto non si adatta alle reciproche relazioni fra il Padre il Figlio e lo Spirito santo. Infatti la natura della trinità eccede la capacità della visione, che invece accorda, nei loro reciproci rapporti, agli esseri corporei, cioè a tutte le altre creature: ma ad una natura incorporea ed essenzialmente intellettuale non conviene altro se non conoscere ed essere conosciuta, come afferma lo stesso salvatore quando dice: Nessuno conosce il Figlio se non il Padre e nessuno conosce il Padre se non il Figlio e colui cui il Figlio l’avrà voluto rivelare (<i>Mt</i>., n, 27). Ora è chiaro perché non ha detto: <i>Nessuno ha visto il Padre se non il Figlio</i>, ma: <i>Nessuno conosce il Padre se non il Figlio</i>.</p>

  <p class="Normal">4. Se poi essi&#160;<a href="#_FtntDown25_10" id="_FtntUp25_10">[25]</a> traggono materia per confutarci dal fatto che nel vecchio testamento si dice che Dio si adira, si pente e gli si attribuiscono passioni umane, mentre invece Dio deve essere concepito completamente impassibile e privo di tutte queste passioni, mostreremo loro che anche nelle parabole del vangelo&#160;<a href="#_FtntDown26_10" id="_FtntUp26_10">[26]</a> son contenute simili affermazioni. Infatti là è detto che colui che aveva piantato la vigna e l’aveva data in fitto ai coloni, che avevano ucciso i servi mandati loro e da ultimo anche il figlio che era stato loro inviato, irato aveva tolto la vigna ai cattivi coloni, li aveva mandati alla rovina e aveva consegnato la vigna ad altri coloni che a tempo debito gli avrebbero reso i frutti (<i>Mt</i>., 21, 33 segg.). E quei cittadini che, partito un nobile per ricevere il regno, gli avevano mandato dietro messi a dirgli che non lo volevano per re, il nobile, quando tornò dopo aver ricevuto il regno, irato li fece uccidere alla sua presenza e distrusse col fuoco la loro città (<i>Lc</i>., 19, 11-14. 27). Ma noi, quando leggiamo&#160;<a href="#_FtntDown27_10" id="_FtntUp27_10">[27]</a> dell’ira di Dio sia nel vecchio sia nel nuovo testamento, non interpretiamo il testo secondo la lettera, ma vi ricerchiamo il significato spirituale, così da intenderlo come è degno di Dio. Di questo argomento, secondo la nostra pochezza, abbiamo discusso quando abbiamo spiegato come debba essere inteso il versetto del salmo II che dice: <i>Allora parlerà loro nella sua ira e nel suo furore li riempirà di spavento</i>&#160;<a href="#_FtntDown28_10" id="_FtntUp28_10">[28]</a> (<i>Ps</i>., 2, 5).</p>

  <hr/>

  <p class="NotaPie"><a href="#_FtntUp1_13" id="_FtntDown1_13">[1]</a> Fra la parte dell’opera che qui comincia e i capitoli precedenti c’è stacco netto: quelli costituiscono l’ultima parte dell’ampia trattazione sulle creature razionali iniziata a I, 5: qui invece la trattazione ricomincia secondo lo schema: Dio - Cristo - Spirito santo - creature razionali - fine del mondo, con cui era cominciato il libro I; e tale trattazione giunge alla fine del libro II. La sezione dedicata a Dio Padre comprende i capp. 4 e 5, che costituiscono un tutto omogeneo, ben rilevato dalla testimonianza di Fozio, che li comprende ambedue sotto unico titolo. Rispetto alla trattazione sul Padre di I, 1, dedicata alla questione libera della corporeità di Dio, i capp. 405 esaminano un argomento di carattere tradizionale e dogmatico: l’unità fra il Dio giusto del VT e il Dio buono del NT, che gli Gnostici e i Marcioniti impugnavano distinguendo due divinità. Si tratta di argomento che sta particolarmente a cuore a Origene come prima di lui a Ireneo Tertulliano Clemente, e costituisce l’altro grande punto di contrasto fra lui e gli Gnostici, insieme con quello rappresentato dalla dottrina sulle diverse nature degli uomini, che tanto spesso Origene ha attaccato nei capp. precedenti. La trattazione si distingue in due parti, rilevate dai titoli tramandati dai mss. rufiniani: unità del Dio del VT col Dio del NT; unità del Dio giusto col Dio buono. La prima parte, che comprende il cap. 4, è tutta sviluppata sulla base di testimonianze scritturistiche: prima (§§ 1-2) Origene adduce passi neotestamentari che dimostrano come il Dio del NT sia lo stesso del VT; poi riporta e confuta gli argomenti scritturistici che gli avversari adducevano per distinguere un Dio dall’altro.</p>

  <p class="NotaPie"><a href="#_FtntUp2_13" id="_FtntDown2_13">[2]</a> <i>Dopo... pioggia</i> (p. 264, 1. 20): cfr. <span class="Vers">Pamph</span>., <i>Apol</i>., PG XVII, 559.</p>

  <p class="NotaPie"><a href="#_FtntUp3_13" id="_FtntDown3_13">[3]</a> Cfr. I, <i>praef</i>., 4.</p>

  <p class="NotaPie"><a href="#_FtntUp4_13" id="_FtntDown4_13">[4]</a> Si tratta di Gnostici e Marcioniti, che consideravano il Dio creatore del VT (demiurgo) come divinità inferiore rispetto al Dio sommo, Padre di Cristo. Mentre Tertulliano aveva confutato questa dottrina soprattutto in polemica con Marcione, Origene, come Clemente, non fa distinzione fra Gnostici e Marcioniti. Il preciso riferimento che anche in questa trattazione Origene fa alla dottrina delle nature umane (II, 5, 4), fa pensare che egli abbia ancora presenti soprattutto i Valentiniani. Le due dottrine sono strettamente affiancate, col riferimento ai Valentiniani, anche a <i>C. Cels</i>., V, 61. Cfr. anche il <i>Frag. in Tit</i>., PG XIV, 1303.</p>

  <p class="NotaPie"><a href="#_FtntUp5_13" id="_FtntDown5_13">[5]</a> Per dimostrare l’unità dei due testamenti Origene adduce passi neotestamentari che si riferiscono al VT come ad una medesima economia, soprattutto quelli in cui Cristo stesso si riferisce al Dio del VT come al vero Dio e a suo padre. Cosi si era comportato Ireneo, ma con scelta troppo vasta e indiscriminata di passi: cfr. <i>Adv. Haer</i>., III, 9-11, e anche II, 9, 1-2; III, 6, 1 segg. Clemente collega strettamente questo punto della dimostrazione antignostica con quello dell’identità del Dio buono col Dio giusto: cfr. <i>Paed</i>., I, 8, 71-74. Gli stessi argomenti che qui adduce Origene compaiono variamente anche nei passi del <i>Commento a Giovanni</i> dedicati a confutare la dottrina del valentiniano Eracleone.</p>

  <p class="NotaPie"><a href="#_FtntUp6_13" id="_FtntDown6_13">[6]</a> Questo argomento non poteva avere gran peso in quanto i Valentiniani, pur facendo rientrare l’economia profetica nell'economia (psichica) del VT (<span class="Vers">Heracl</span>., <i>fr</i>. 5; <span class="Vers">Hipp</span>., <i>Refut</i>., VI, 35, 1), affermavano che una parte delle profezie derivavano, all’insaputa del demiurgo, dal Dio supremo: cfr. <span class="Vers">Iren</span>., <i>Adv. Haer</i>., I, 7, 3.</p>

  <p class="NotaPie"><a href="#_FtntUp7_13" id="_FtntDown7_13">[7]</a> Cfr. la stessa citazione a <span class="Vers">Clem</span>., <i>Paed</i>., I, 8, 72.</p>

  <p class="NotaPie"><a href="#_FtntUp8_13" id="_FtntDown8_13">[8]</a> Cfr. lo stesso argomento con la stessa citazione a <span class="Vers">Clem</span>., <i>Paed</i>., I. 8, 73.</p>

  <p class="NotaPie"><a href="#_FtntUp9_13" id="_FtntDown9_13">[9]</a> Cfr. <i>Co. Io</i>., VI, 39 (23).</p>

  <p class="NotaPie"><a href="#_FtntUp10_13" id="_FtntDown10_13">[10]</a> Cfr. <i>Co. Io</i>., X, 33 (19).</p>

  <p class="NotaPie"><a href="#_FtntUp11_13" id="_FtntDown11_13">[11]</a> Gesù si riferisce a <i>Ex</i>., 3, 6. Per comprendere il ragionamento di Origene si tenga presente che per gli Gnostici i veri viventi erano solo gli spirituali (cfr. <span class="Vers">Heracl</span>., fr. 2; <span class="Vers">Iren</span>., <i>Adv. Haer</i>., I, 8, 5), e qui Cristo chiama Dio dei viventi proprio il Dio (demiurgo) del VT. Per Abramo figura del demiurgo nella gnosi valentiniana cfr. <span class="Vers">Hipp</span>., <i>Refut</i>., VI, 34, 4.</p>

  <p class="NotaPie"><a href="#_FtntUp12_13" id="_FtntDown12_13">[12]</a> Il collegamento che Origene istituisce fra <i>Mt</i>., 22, 31 e <i>Is</i>., 46, 9 con annesso ragionamento è di fondamentale importanza in senso antignostico. Infatti gli Gnostici affermavano che il demiurgo del VT ignorava l’esistenza di un Dio a lui superiore e in questo senso adducevano come riprova <i>Is</i>., 46, 9 o 45, 5, di analogo tenore: cfr. <span class="Vers">Iren</span>., <i>Adv. Haer</i>., I, 5, 4; <span class="Vers">Hipp</span>., <i>Refut</i>., VI, 33; VII, 25, 3; <i>Apokr. Ioann</i>., 44; <i>De nat. archont</i>., 134. 30.</p>

  <p class="NotaPie"><a href="#_FtntUp13_12" id="_FtntDown13_12">[13]</a> Cfr. <i>Deut</i>., 6, 5; <i>Lev</i>., 19, 18.</p>

  <p class="NotaPie"><a href="#_FtntUp14_12" id="_FtntDown14_12">[14]</a> Cfr. <span class="Vers">Ptol</span>., <i>Ad Floram</i>, 7, 2-4; <span class="Vers">Heracl</span>., <i>fr</i>. 5; <span class="Vers">Hipp</span>., <i>Refut</i>., VI, 35, 1; <span class="Vers">Orig</span>., <i>De orat</i>., 29, 12; <i>Ho. Ier</i>., 10, 5; 12, 5.</p>

  <p class="NotaPie"><a href="#_FtntUp15_12" id="_FtntDown15_12">[15]</a> Si ricordi che Paolo e gli apostoli erano considerati spirituali dai Valentiniani (<i>Co. Io</i>., II, 33 [27]; <i>De Pr</i>., I, 8, 2) che facevano gran tesoro delle epistole paoline. Tutto il ragionamento di Origene si fonda su questo presupposto.</p>

  <p class="NotaPie"><a href="#_FtntUp16_11" id="_FtntDown16_11">[16]</a> L’argomentazione degli Gnostici si fondava sulle teofanie, le apparizioni di Dio ai patriarchi e a Mosè: cfr. <i>Gen</i>., 12, 7; 18, 1 segg.; 32, 24 segg.; <i>Ex</i>., 3, 1 segg. ecc. Tali apparizioni sembravano contrastare con i passi della scrittura in cui si dice che nessuno può vedere Dio: cfr., 10., 1, 18; <i>Ex</i>., 33, 20; <i>I Tim</i>., 6, 16; <i>I Io</i>., 4, 12. Essi perciò attribuivano le teofanie del VT al dio inferiore, il demiurgo. La difficoltà era stata risolta da Giustino in poi, facendo del logos, aspetto conoscibile e visibile di di Dio, il soggetto delle teofanie (cfr. <span class="Vers">Aeby</span>, <i>op. cit</i>., pp. 6 segg.): Origene in parte accetta questa spiegazione (<i>Ho. Gen</i>., 4, 1; <i>Ho. Gen</i>., 8, 8; <i>Sel. in Gen</i>., PG XII, 128), ma a volte attribuisce le teofanie agli angeli (<i>Ho. Ier</i>., 16, 4;<i> Co. Cant</i>., II, GCS VIII, 158). La prima spiegazione non poteva aver valore agli occhi degli Gnostici, che negavano l’intervento (visibile) del logos nell’economia veterotestamentaria. Più valida si presentava la seconda spiegazione; e nel passo su citato dal <i>Commento al Cantico</i> Origene la propone proprio contro gli Gnostici che affermavano l’inferiorità del Dio del VT rispetto a Cristo. Ma qui egli propone spiegazione di più ampia portata, mirante ad armonizzare il passo in cui Giovanni dice che nessuno ha visto Dio con l’altro in cui è detto che chi ha visto il Figlio ha visto anche il Padre: essa ricalca quanto era stato già detto a I, 1, 8 sull’uguaglianza <i>vedere = conoscere</i> in riferimento alla divinità in quanto realtà non corporea ma intellettuale, e mette nel contempo in risalto l’azione intermediaria del logos in questa conoscenza: Mosè non aveva visto Dio, ma l’aveva conosciuto, e solo in maniera imperfetta.</p>

  <p class="NotaPie"><a href="#_FtntUp17_10" id="_FtntDown17_10">[17]</a> Tutto il ragionamento che fa qui Origene sembra assolutamente gratuito e svolto in linea teorica, perché gli Gnostici sottolineavano energicamente l’invisibilità e inconoscibilità del Dio supremo, conosciuto solo dal suo <i>nous</i> (<span class="Vers">Iren</span>., <i>Adv. Haer</i>., I, 2, 1). Ma Origene più volte rinfaccia ai Valentiniani di aver prospettato l’emanazione degli eoni dal Padre in maniera corporea (I, 2, 6; IV, 4, 1), si che pare che egli abbia interpretato come materialista la concezione di Dio che professavano gli Gnostici: in questo caso il Dio sommo non sarebbe stato <i>naturaliter</i> invisibile.</p>

  <p class="NotaPie"><a href="#_FtntUp18_10" id="_FtntDown18_10">[18]</a> La corruttibilità della materia è postulato fondamentale di tutta la filosofia spiritualista greca.</p>

  <p class="NotaPie"><a href="#_FtntUp19_10" id="_FtntDown19_10">[19]</a> Questo ragionamento presenta qualche punto di contatto con quello che, sotto altro punto di vista, svolge Tertulliano a <i>Adv. Herm</i>., 7.</p>

  <p class="NotaPie"><a href="#_FtntUp20_10" id="_FtntDown20_10">[20]</a> <i>Ma essi... salvatore</i> (1. 6): il passo è riportato anche da <span class="Vers">Hier.</span>, <i>Ep</i>. 124, 6. Isolato dal contesto, esso assume significato perfettamente opposto a quello che ha nel testo. Per il significato dell’espressione cfr. <i>infra</i> e I, 1, 8.</p>

  <p class="NotaPie"><a href="#_FtntUp21_10" id="_FtntDown21_10">[21]</a> Origene polemicamente forza troppo il significato che gli Gnostici davano al termine <i>invisibile</i> riferito al Dio supremo: in effetto esso coincideva con <i>inconoscibile</i>, secondo una concezione condivisa anche dagli ortodossi dell’epoca (cfr. <span class="Vers">Orbe</span>, <i>Hacia la primera teologia</i>, pp. 411 segg.). La precisazione origeniana forse si spiega in base all’esigenza di evitare ogni confusione su questo punto, data la tendenza dei <i>simpliciores</i> a interpretare troppo letteralmente la scrittura e perciò a raffigurarsi Dio in forma troppo antropomorfa: cfr. <i>infra</i>.</p>

  <p class="NotaPie"><a href="#_FtntUp22_10" id="_FtntDown22_10">[22]</a> Cfr. più ampia spiegazione del passo a <i>Ho. Ier</i>., 16, 2 e<i> Co. Cant</i>., III, GCS VIII, 231, dove, in relazione a tutto il passo biblico (<i>Ti porrò in una caverna di roccia e non vedrai, ecc</i>.), si mette in rilievo la mediazione di Cristo (= roccia) nella conoscenza di Dio, e si interpreta le mie spalle come conoscenza parziale di Dio limitata a ciò che avviene negli ultimi tempi (= economia dell’incarnazione).</p>

  <p class="NotaPie"><a href="#_FtntUp23_10" id="_FtntDown23_11">[23]</a> Cioè le interpretazioni grossolanamente antropomorfe dei <i>simpliciores</i> troppo attaccati alla lettera del testo sacro (cfr. I, 1, 1). Proprio per tale attaccamento essi erano sensibili alle difficoltà che Gnostici e Marcioniti muovevano in merito all’accordo fra i due testamenti e alla grossolana concezione di Dio che risulta dalla lettera del VT. Grazie all’interpretazione allegorica Origene era in grado di rimuovere, più o meno brillantemente, tutte queste difficoltà. Sulla sua interpretazione di passi in cui si attribuiscono a Dio membra umane cfr. <i>Co. Io</i>., XIII, 22; <i>Ho. Gen</i>., 13, 2.</p>

  <p class="NotaPie"><a href="#_FtntUp24_10" id="_FtntDown24_10">[24]</a> Il ragionamento che fa Origene è la ripresa quasi letterale di I, 1, 8, la cui autenticità è stata revocata in dubbio (cfr. <i>ad loc.)</i>. Ma difficilmente si può pensare anche qui a interpolazione rufiniana, sì che dal confronto viene corroborata anche l’autenticità dell’altro passo.</p>

  <p class="NotaPie"><a href="#_FtntUp25_10" id="_FtntDown25_10">[25]</a> L’altra difficoltà sollevata dagli Gnostici derivava direttamente dall’interpretazione troppo letterale e antropomorfa del Dio del VT (cfr. <i>supra),</i> spesso rappresentato in preda a passioni umane, sì che riusciva a quelli agevole farne una divinità inferiore, sottoposta al Dio supremo, che la perfezione rendeva impassibile. Per altri riferimenti agli antropomorfiti cfr. I, 1, 1 e nota.</p>

  <p class="NotaPie"><a href="#_FtntUp26_10" id="_FtntDown26_10">[26]</a> In questo contesto Origene non si preoccupa di spiegare gli antropomorfismi del VT, per cui rimanda, alla fine, ad altro suo passo, ma di respingere l’argomento gnostico: a tal fine gli è sufficiente mostrare come anche il NT indulga talvolta a rappresentare in maniera antropomorfa il Dio supremo.</p>

  <p class="NotaPie"><a href="#_FtntUp27_10" id="_FtntDown27_10">[27]</a> Cfr. <i>Ho. Ier</i>., 18, 6; 20, 1. Questa fondamentale osservazione, inserita nel contesto antignostico mette in evidenza l’importanza che tale polemica ha avuto per lo sviluppo dell’interpretazione allegorica della sacra scrittura da parte degli ortodossi: cfr. <i>supra</i>.</p>

  <p class="NotaPie"><a href="#_FtntUp28_10" id="_FtntDown28_10">[28]</a> Il commento di Origene è andato perduto; ce ne possiamo fare una certa idea non tanto dal breve cenno di <i>Sel. in Ps</i>., 2, 5, PG XII, 1165, quanto dal commento di Ilario (<i>In Ps</i>., 2, 5, 13), che qui è almeno in buona parte di derivazione origeniana (cfr. anche <span class="Vers">Hier.</span>, <i>Vir. ill</i>., 100). Origene insisteva sulla dimostrazione della immutabilità e quindi della impassibilità di Dio (ma sulla passibilità di Dio in senso non negativo, misericordia, amore, ecc., cfr. <i>Ho. Ez</i>., 6, 6); sulla bontà per cui aveva creato l’uomo libero e quindi soggetto alle pene come ai premi; sulla longanimità verso i peccatori: che Dio sia irato è solo impressione del colpevole quando viene punito. Di questo argomento Origene tratta ampiamente nel cap. 5, soprattutto nel § 3. Per l’ira come punizione educativa cfr. <i>Co. Io</i>., VI, 58 (37); <i>Ho. Ez</i>., 1, 2; <i>C. Cels</i>., IV, 72; <i>Ho. Ier</i>., 19, 1 (= GCS III, 176 seg.); <i>Co. Mat</i>., XV, 11; sull’utilità del timore della pena ai fini della salvezza, anche se come mezzo imperfetto, cfr. <i>C. Cels</i>., IV, 10; V, 15; <i>Ho. Gen</i>., 7, 4. Per analoghi concetti in Clemente cfr. <i>Paed</i>., I, 8, 64 segg.; <i>Str</i>., II, 16, 72 (affetti umani in Dio); in Filone cfr. <i>Immut</i>., 52 segg.</p>

  <div class="fixedButton">
    <a href="#start_13"><img src="../Images/Flecha.png" width="50%"/></a>
  </div>

  <a id="section_14"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_26">5. [IL GIUSTO E IL BUONO]&#160;<a href="#_FtntDown1_14" id="_FtntUp1_14">[1]</a></h2>

  <p class="Normal">1. Ma alcuni sono turbati anche dalla distinzione che questi eretici fanno, dicendo che altro è il buono, altro il giusto, e che applicano anche alla divinità, dicendo Dio buono e non giusto il Padre del signor nostro Gesù Cristo, e invece giusto e non buono il Dio della legge e dei profeti; ritengo perciò necessario rispondere brevemente a questa questione.</p>

  <p class="Normal">Costoro stimano&#160;<a href="#_FtntDown2_14" id="_FtntUp2_14">[2]</a> che bontà sia il sentimento per cui si debba voler bene a tutti, anche se è indegno e immeritevole quello cui si fa del bene: ma mi sembra che essi non facciano retto uso di questa definizione, poiché credono che non si faccia del bene a colui cui si infligge alcunché di doloroso e severo. Giustizia intendono il sentimento per cui si retribuisce ognuno secondo i suoi meriti: ma neppure di questa definizione penetrano esattamente il significato.</p>

  <p class="Normal">Ritengono infatti che il giusto consista nel far male ai cattivi e bene ai buoni, sì che, secondo loro, il giusto non può voler bene ai cattivi ma è trascinato quasi dall’odio contro di loro. E raccolgono testimonianze dal vecchio testamento, come, p. es., la storia che riporta la punizione del diluvio e di coloro che vi perirono (<i>Gen</i>., 7), e quando Sodoma e Gomorra furono devastate da una pioggia di fuoco e di zolfo (<i>Gen</i>., 19, 24 seg.), e quando tutti morirono nel deserto per i loro peccati, sì che nessuno di coloro che erano partiti dall’Egitto entrò nella terra promessa ad eccezione di Giosuè e Caleb (<i>Num</i>., 14, 11 segg.). Invece dal nuovo testamento raccolgono espressioni di pietà e di misericordia con cui il salvatore educa i discepoli, secondo cui dice che nessuno e buono tranne il solo Dio padre&#160;<a href="#_FtntDown3_14" id="_FtntUp3_14">[3]</a> (<i>Mc</i>., 10, 18). Su questa base hanno l’ardire di dire buono il Dio padre del salvatore Gesù Cristo, mentre l’altro, che definiscono Dio del mondo, dicono giusto, non buono.</p>

  <p class="Normal">2. Per prima cosa&#160;<a href="#_FtntDown4_14" id="_FtntUp4_14">[4]</a> a costoro bisogna chiedere se, secondo la loro definizione, possono dimostrare giusto il creatore che punisce in conseguenza dei loro meriti coloro che perirono in occasione del diluvio o i Sodomiti o coloro che erano partiti dall’Egitto, dal momento che talvolta vediamo commettere delitti molto più crudeli e nefandi dei delitti per i quali quelli furono distrutti, e tuttavia non vediamo ancora alcuno dei peccatori che sconta la pena che merita. Diranno forse che è diventato buono colui che prima era giusto? o non penseranno piuttosto che ora è giusto ma sopporta pazientemente i delitti degli uomini, e allora invece non era neppure giusto, poiché uccideva i bambini innocenti e lattanti insieme con gli empi e crudeli giganti? Ma essi pensano così perché nulla sanno scorgere oltre la lettera del testo; e del resto facciano vedere come, secondo la lettera, è giusto che i peccati dei genitori ricadano sui figli e sui figli dei figli fino alla terza e alla quarta generazione (<i>Ex</i>., 20, 5; 34, 7). Invece noi interpretiamo tali espressioni non secondo la lettera, ma come Ezechiele ci ha insegnato definendole parabole&#160;<a href="#_FtntDown5_14" id="_FtntUp5_14">[5]</a> (<i>Ez</i>., 18, 2 seg.), ricerchiamo il significato intimo&#160;<a href="#_FtntDown6_14" id="_FtntUp6_14">[6]</a> di queste parabole. E debbono anche mostrare come sia giusto e retribuisca ciascuno secondo i meriti (<i>Ps</i>., 61, 13) colui che punisce gli uomini materiali e il diavolo (<i>Mt</i>., 25, 41) che pure nulla hanno commesso degno di punizione: infatti, dato che, secondo loro, si tratta di nature malvagie e destinate alla perdizione, non potevano fare alcunché di buono&#160;<a href="#_FtntDown7_14" id="_FtntUp7_14">[7]</a>. Perciò, quanto al fatto che lo dicono giudice, egli sembra giudice non tanto delle azioni quanto delle nature, dal momento che la natura buona non può fare il male e quella cattiva non può fare il bene.</p>

  <p class="Normal">Se poi&#160;<a href="#_FtntDown8_14" id="_FtntUp8_14">[8]</a> quello che dicono buono è buono con tutti, senza dubbio è buono anche con coloro che periranno: ma allora perché non li salva? Se non vuole, non sarà buono; se vuole e non può, non sarà onnipotente. Piuttosto ascoltino nel vangelo il Padre del signore nostro Gesù Cristo che prepara il fuoco al diavolo e ai suoi angeli (<i>Mt</i>., 25, 41).</p>

  <p class="Normal">Come questa azione così punitiva e dolorosa secondo il loro concetto può essere attribuita al Dio buono? Lo stesso salvatore e Figlio del Dio buono attesta nel vangelo che se i miracoli fossero stati fatti a Tiro e a Sidone, avrebbero già fatto penitenza col sacco e sotto la cenere (<i>Mt</i>., 11, 21). Ma quando egli giunse vicino a queste città ed entrò nel loro territorio, perché non volle entrare nelle città e compirvi miracoli, se quelle alle sue gesta avrebbero fatto penitenza col sacco e la cenere? (<i>Mt</i>., 15, 21 segg.). Se non lo ha fatto, senza dubbio ha abbandonato alla perdizione quelle città, che pure&#160;<a href="#_FtntDown9_14" id="_FtntUp9_14">[9]</a> non appartenevano a natura malvagia e destinata alla perdizione dal momento che il vangelo dice che esse avrebbero potuto pentirsi. E in una parabola del vangelo il re entrato a vedere gl’invitati seduti a pranzo, <i>vide uno che non era vestito con la veste nuziale e gli disse: Amico, come sei entrato qui senza veste nuziale? E disse ai servi: Legatelo mani e piedi e gettatelo nelle tenebre esteriori: lì sarà pianto e stridor di denti</i> (<i>Mt</i>., 22, 11 segg.). Ci dicano: Chi è il re che entrò a vedere i convitati, e trovatone uno in veste dimessa lo fece legare dai suoi servi e gettare nelle tenebre esteriori? forse è quello che dite Dio giusto?&#160;<a href="#_FtntDown10_14" id="_FtntUp10_14">[10]</a> Ma allora perché aveva comandato di invitare buoni e cattivi (<i>Mt</i>., 22, 10) senza che i servi ne vagliassero i meriti? Certo questa azione non è di un giusto, come costoro lo definiscono, chè retribuisce ciascuno secondo i meriti, ma è indizio di bontà che si estende indiscriminatamente a tutti. Se poi essi debbono riferire il passo evangelico al Dio buono, cioè a Cristo o a suo Padre, che cosa di diverso essi rinfacciano al Dio giusto? anzi quale azione essi incolpano nel Dio della legge tale quale questa per cui il re, a causa di veste dimessa, fa gettare legato mani e piedi nelle tenebre esteriori colui che era stato invitato dai suoi servi mandati a chiamare buoni e cattivi?</p>

  <p class="Normal">3. Le testimonianze che abbiamo addotto dalla scrittura sono sufficienti a confutare le affermazioni degli eretici. Reputo però conveniente contendere un po’ con loro anche sul piano del ragionamento&#160;<a href="#_FtntDown11_14" id="_FtntUp11_14">[11]</a> Pertanto chiediamo loro se conoscono quale concetto abbiano gli uomini della virtù e della malvagità e se da esso risulti che si possa parlare di virtù in Dio, o piuttosto, come essi vogliono, in questi due dèi. Se per loro la bontà&#160;<a href="#_FtntDown12_14" id="_FtntUp12_14">[12]</a> è virtù - senza dubbio lo affermeranno -, che cosa diranno della giustizia? Penso che non saranno sciocchi a punto tale da negare che la giustizia&#160;<a href="#_FtntDown13_13" id="_FtntUp13_13">[13]</a> sia virtù. Ma se la bontà è virtù e la giustizia è virtù, la giustizia s’identifica con la bontà. Se invece diranno che la giustizia non è bene, resta che sia male o cosa indifferente&#160;<a href="#_FtntDown14_13" id="_FtntUp14_13">[14]</a>. Non replicherò neppure a chi dice che la giustizia è male, perché non sembri che io risponda a discorsi senza senso e propri di un folle. Come infatti può esser male ciò che può retribuire il bene col bene, come anch’essi ammettono? Se poi diranno che è cosa indifferente, risulta che, come la giustizia è cosa indifferente, saranno giudicate tali anche la sobrietà la prudenza e le altre virtù. Ma che risponderemo a Paolo che dice: <i>Se la virtù, se la lode valgono qualcosa, osservate queste cose che avete appreso ricevuto udito visto in me</i> (<i>Phil</i>., 4, 8 seg.)?</p>

  <p class="Normal">A questo punto, scrutando le scritture, dicano quali sono le singole virtù, e non cerchino di sfuggire dicendo che il Dio, che retribuisce ciascuno secondo i suoi meriti (<i>Ps</i>., 61, 13), per odio dei malvagi retribuisce loro male per male, e non perché&#160;<a href="#_FtntDown15_13" id="_FtntUp15_13">[15]</a> abbiano bisogno di dolorose cure coloro che hanno peccato, sì che egli applica loro rimedi che sul momento arrecano dolore nella prospettiva della guarigione. Essi non leggono ciò che è scritto della speranza di quelli che perirono nel diluvio, della quale Pietro dice nella prima lettera: <i>Perché Cristo è morto secondo la carne ma è stato vivificato secondo lo spirito; e nello spirito egli è andato a predicare agli spinti che erano tenuti prigionieri, perché un tempo non avevano voluto credere, allorché la pazienza di Dio attendeva nei giorni quando Noè costruiva l’arca in cui solo pochi, in tutto otto persone, si salvarono per mezzo dell’acqua: nello stesso modo ora voi siete salvati dal battesimo</i> (<i>I Petr</i>., 3, 18 segg.). Dicano poi se ritengono opera del Dio creatore le profezie su Sodoma e Gomorra, di quel Dio che aveva fatto piovere su loro fuoco e zolfo (<i>Gen</i>., 19, 24). Che cosa dice di loro Ezechiele? <i>Sodoma sarà restituita all’antica condizione</i> (<i>Ez</i>., 16, 55): che forse, punendo quelli che meritano la pena, non li punisce in vista del bene? E dice anche ai Caldei: <i>Hai carboni ardenti: siedivi sopra, essi ti saranno di aiuto</i> (<i>Is</i>., 47, 14 seg.). E ascoltino che cosa è detto di coloro che morirono nel deserto, nel LXXVII salmo, che reca la soprascritta Asaph: <i>Quando egli li uccideva, allora essi lo cercavano</i> (<i>Ps</i>., 77, 34). Non dice che, uccisi alcuni, altri lo cercavano, ma dice che tale era la morte di quelli che venivano uccisi, che uccisi cercavano Dio. Da tutti questi passi è chiaro che uno solo e lo stesso è il Dio giusto e buono della legge e dei vangeli, e che egli benefica con giustizia e punisce con bontà, perché non è segno della dignità della natura divina né bontà senza giustizia né giustizia senza bontà.</p>

  <p class="Normal">Spinti dalle loro astuzie aggiungiamo ancora questo: se il giusto è diverso dal bene, poiché il male è il contrario del bene e l’ingiusto del giusto, l’ingiusto sarà diverso dal male. E come per voi una persona giusta non è buona, così una ingiusta non è cattiva, e di converso, come uno buono non è giusto, così uno cattivo non sarà ingiusto. Ma allora come non risulterà assurdo che sia opposto al Dio buono un cattivo, ma nessuno contrario al Dio giusto, che riconoscono inferiore al Dio buono? Infatti, come Satana è detto il maligno, non ce n’è altro che sia detto l’ingiusto. Che dunque? Torniamo là donde abbiamo preso le mosse. Non potranno dire che il cattivo non è anche ingiusto e l’ingiusto non cattivo. Ma se in questi contrari ingiustizia e malvagità sono indissolubilmente unite, anche la bontà sarà indissociabilmente unita alla giustizia e la giustizia alla bontà: e come parliamo di una sola e stessa nequizia della malvagità e dell’ingiustizia, così affermiamo una sola e stessa virtù della bontà e della giustizia.</p>

  <p class="Normal">4. Ma essi ci richiamano ancora alla scrittura proponendo quella loro famosissima difficoltà. Dicono&#160;<a href="#_FtntDown16_12" id="_FtntUp16_12">[16]</a> <i>: È scritto che l’albero buono non può portare frutti cattivi né l’albero cattivo frutti buoni: infatti l’albero si conosce dal frutto</i> (<i>Mt</i>., 7, 18; 12, 33). Che dunque? dicono. Quale albero&#160;<a href="#_FtntDown17_11" id="_FtntUp17_11">[17]</a> sia la legge si conosce dai suoi frutti, cioè dai suoi precetti. Se troveremo buona la legge, senz’altro crederemo buono anche il Dio che l’ha data; ma se è giusta più che buona, anche il Dio legislatore sarà reputato giusto. Paolo senza ambagi dice&#160;<a href="#_FtntDown18_11" id="_FtntUp18_11">[18]</a>:<i> Pertanto la legge è buona, e santo giusto buono il suo precetto</i> (<i>Rom</i>., 7, 12). Di qui è chiaro che Paolo non aveva imparato da costoro che distinguono il giusto dal bene, ma era stato istruito da quel Dio e illuminato dallo spirito di quel Dio che è insieme santo buono e giusto: parlando nel suo spirito egli diceva che il precetto della legge è santo giusto buono. E per far meglio vedere che nel precetto della legge al di sopra della giustizia e della santità c’era soprattutto la bontà, riprendendo la frase, in luogo di tutte e tre i termini ha nominato; solo la bontà dicendo: <i>Ciò che e buono sarebbe diventato morte per me? non sia mai</i> (<i>Rom</i>., 7, 13). Sapendo che delle virtù la bontà rappresenta il genere&#160;<a href="#_FtntDown19_11" id="_FtntUp19_11">[19]</a> e che giustizia e santità sono specie del genere, prima nomina insieme genere e specie, ma poi riprendendo il discorso lo limita solo al genere. Quindi continua: <i>Il peccato servendosi di una cosa buona ha prodotto in me la morte</i> (<i>Rom</i>., 8, 13), dove conclude con riferimento al genere ciò che sopra aveva detto con riferimento alle specie. Così va inteso anche il passo in cui è detto: <i>L’uomo buono trae ciò che è buono dal buon tesoro del suo cuore, l’uomo cattivo trae ciò ch’è cattivo</i> (<i>Lc</i>., 6, 45): infatti anche qui, parlando di buono e cattivo, la scrittura si è riferita al genere, facendo vedere che nell’uomo buono ci sono giustizia sobrietà prudenza pietà è tutto ciò che può essere definito e inteso come buono. Analogamente ha definito uomo cattivo colui che è ingiusto impuro empio e dotato di tutte le qualità che ognuna per la sua parte caratterizzano l’uomo cattivo: come infatti senza questi difetti un uomo non può essere reputato cattivo, così nessuno può essere reputato buono senza quelle virtù.</p>

  <p class="Normal">Resta loro ancora - e se ne servono a guisa di vero e proprio scudo&#160;<a href="#_FtntDown20_11" id="_FtntUp20_11">[20]</a> - il passo in cui il signore dice nel vangelo: <i>Nessuno e buono se non il solo Dio padre</i> (<i>Mc</i>., 10, 18), a proposito del quale essi dicono che questo è l’appellativo proprio del Padre di Cristo, diverso dal Dio creatore dell’universo, che non viene mai definito buono. Ma vediamo se nel vecchio testamento&#160;<a href="#_FtntDown21_11" id="_FtntUp21_11">[21]</a> il Dio dei profeti, creatore del mondo e legislatore non venga mai definito buono. Ecco che cosa è detto nei salmi: <i>Israele, quanto è buono Dio per i puri di cuore</i> (<i>Ps</i>., 72, 1), e: <i>Dica ora Israele che il signore è buono, che la sua misericordia dura nei secoli</i> (<i>Ps</i>., 117, 2). E nelle Lamentazioni di Geremia è scritto: <i>Il signore è buono per quelli che hanno fiducia in lui, per l’anima che lo cerca</i> (<i>Lam</i>., 3, 25). Come nel vecchio testamento Dio è definito spesso buono, così nei vangeli il Padre del signore nostro Gesù Cristo è detto giusto. Infatti nel vangelo secondo Giovanni il signore nostro pregando dice al Padre: <i>Padre giusto, il mondo non ti ha conosciuto</i> (<i>Io</i>., 17, 25). E le parole che seguono impediscono di dire che egli chiamava Padre, e quindi diceva giusto, anche il creatore del mondo a causa dell’assunzione della carne: <i>Il mondo non ti ha conosciuto</i>. Infatti secondo loro il mondo ignora&#160;<a href="#_FtntDown22_11" id="_FtntUp22_11">[22]</a> solo il Dio buono, perché conosce benissimo il suo creatore, secondo quanto dice il signore: <i>Il mondo ama ciò che è suo</i> (<i>Io</i>., 15, 19). Pertanto colui che ritengono Dio buono, nel vangelo è chiaramente definito giusto. Avendo tempo a disposizione, sarà possibile riunire più testimonianze che dimostrano come nel nuovo testamento il Padre del signore nostro Gesù Cristo sia definito giusto e nel vecchio testamento il creatore del cielo e della terra sia detto buono, affinché gli eretici, convinti dalla quantità delle testimonianze, una buona volta abbiano ad arrossire&#160;<a href="#_FtntDown23_12" id="_FtntUp23_11">[23]</a>.</p>

  <hr/>

  <p class="NotaPie"><a href="#_FtntUp1_14" id="_FtntDown1_14">[1]</a> Continuando la dimostrazione iniziata nel capitolo precedente, Origene passa a confutare la distinzione gnostica fra il Dio giusto del VT ed il Dio buono del NT. La prima parte della dimostrazione è di carattere scritturistico (§§ 1-2) e tende a rilevare che la distinzione, provocata da apprezzamento troppo letterale del testo sacro, non sta in piedi neppure su questa base, e che perciò solo l’interpretazione spirituale (allegorica) può risolvere le difficoltà che presenta la lettera della scrittura. Successivamente l’argomento scritturistico viene integrato con considerazione di carattere filosofico sul carattere unitario della virtù e delle sue componenti (§ 3). Infine Origene prospetta ancora due argomenti gnostici di gran peso a favore della distinzione e ne dà una puntuale confutazione. Tutta la dimostrazione origeniana è fondata sul presupposto, più o meno esplicitamente rilevato, che le punizioni che Dio nella sua bontà infligge ai peccatori hanno esclusivamente valore « medicinale », in quanto tendenti ad ottenere l’espiazione e la purificazione di coloro che le subiscono.</p>

  <p class="NotaPie"><a href="#_FtntUp2_14" id="_FtntDown2_14">[2]</a> Origene pensa che alla base della distinzione gnostica fra Dio buono e Dio giusto ci sia una deformazione dei concetti di bontà e giustizia: quella è intesa come indiscriminato sentimento di benevolenza a favore di degni e indegni; questa come manifestazione di affetto per i giusti premiati ma di odio per i cattivi cui tocca la punizione. Su questa base gli Gnostici mettevano in risalto nel VT i sentimenti di vendetta che avevano animato Dio nella punizione dei malvagi, e nel NT i sentimenti di pietà e misericordia estesi indiscriminatamente a tutti: di qui la distinzione fra il Dio della vecchia e il Dio della nuova economia.</p>

  <p class="NotaPie"><a href="#_FtntUp3_14" id="_FtntDown3_14">[3]</a> Questo passo evangelico costituiva un punto di forza dell’argomentazione gnostica: Origene l’interpreta in senso antignostico alla fine del capitolo.</p>

  <p class="NotaPie"><a href="#_FtntUp4_14" id="_FtntDown4_14">[4]</a> Origene tende a rilevare che sulla base degli episodi veterotestamentari addotti per dimostrare che il Dio del VT era giusto, non si riesce a dimostrare tale assunto, ma solo che tale Dio è malvagio e ingiusto. Di qui la necessità di evitare l’interpretazione troppo letterale del testo sacro.</p>

  <p class="NotaPie"><a href="#_FtntUp5_14" id="_FtntDown5_14">[5]</a> Cioè espressioni da intendere allegoricamente, secondo l’interpretazione di Origene: cfr. <i>Frag, in Prov</i>., 1, 6, PG XIII, 20, e per il collegamento fra il passo dell’Esodo e quello di Ezechiele <i>C. Cels</i>., VIII, 40.</p>

  <p class="NotaPie"><a href="#_FtntUp6_14" id="_FtntDown6_14">[6]</a> Origene dà spiegazione di <i>Ex</i>., 20, 5 a <i>Sel. in Ex</i>., PG XII, 289 segg. e <i>Ho. Ex</i>., 8, 6: i padri di cui qui si parla sono il diavolo ed i suoi angeli, i figli coloro che, da quelli istigati, cadono nel peccato. Dio non punisce il diavolo, perché la sua indegnità non lo rende meritevole di redenzione in questo mondo, ma punisce i suoi figli, cioè i peccatori, per far si che possano purificarsi ed emendarsi.</p>

  <p class="NotaPie"><a href="#_FtntUp7_14" id="_FtntDown7_14">[7]</a> La dottrina valentiniana delle tre nature contrasta con quella della giustizia del Dio del VT: infatti non è giusto punire chi, per sua costituzione naturale, non può non fare il male e quindi non ne è responsabile. Cfr. <i>Co. Io</i>., II, 24 (20); II, 28 (22), dove Origene afferma che se il diavolo è stato creato tale da non poter commettere se non il male, egli è degno non di punizione ma di commiserazione, e la malvagità sua e di tutti gli uomini materiali ricade su Dio che li ha creati tali.</p>

  <p class="NotaPie"><a href="#_FtntUp8_14" id="_FtntDown8_14">[8]</a> In questa seconda parte della dimostrazione Origene rileva come anche il Dio del NT sia un Dio che punisce, e questo sembra contrastare con la sua bontà. In altro contesto Origene, sensibile alla problematica gnostica, avvicina la distinzione fra Dio buono e Dio giusto alla distinzione fra Padre e Figlio: <i>Co. Io</i>., I, 35 (40).</p>

  <p class="NotaPie"><a href="#_FtntUp9_14" id="_FtntDown9_14">[9]</a> Origene para un’eventuale obiezione degli Gnostici: Cristo non è andato nel territorio di Tiro e Sidone perché lì abitavano soltanto uomini ilici destinati alla perdizione (per i Valentiniani i pagani erano tutti ilici: cfr. <span class="Vers">Heracl</span>., <i>fr</i>. 20). Ma secondo quanto è detto a <i>Mt</i>. 11, 21 gli abitanti di quelle città avevano possibilità di far penitenza dei loro peccati e quindi di sfuggire la perdizione: e questo significa che essi non erano ilici bensì, secondo la classificazione gnostica, psichici. Cfr. anche III, 1, 17.</p>

  <p class="NotaPie"><a href="#_FtntUp10_14" id="_FtntDown10_14">[10]</a> Il re della parabola agisce in maniera tale da non poter essere considerato né del tutto buono né del tutto giusto.</p>

  <p class="NotaPie"><a href="#_FtntUp11_14" id="_FtntDown11_14">[11]</a> La dimostrazione filosofica che Origene svolge è di chiara impronta stoica: esso si fonda sull’assioma della stretta connessione e dell’inseparabilità delle virtù: cfr. SVF I, 49; III, 72 segg.; <span class="Vers">Clem</span>., <i>Str</i>., II, 9, 45; II, 18, 80.</p>

  <p class="NotaPie"><a href="#_FtntUp12_14" id="_FtntDown12_14">[12]</a> ἀγαθότης, come risulta da III, 1, 16. La terminologia stoica definiva questa virtù con più nomi particolari: χρηστότης, φιλαντρωπία, φιλοστοργία: cfr. SVF III, 71 seg. Ἀγαθότης è adoperato spesso da Filone: cfr. § 4 in nota. Ma Origene tende ad identificare il concetto di bontà con quello di bene, cioè con ἀγαθόν. Per l’identificazione di virtù e bontà cfr. SVF III, 71, 36. Sull’unità della virtù cfr. SVF III, 63, 15; <span class="Vers">Clem</span>., <i>Str</i>., I, 20, 97.</p>

  <p class="NotaPie"><a href="#_FtntUp13_13" id="_FtntDown13_13">[13]</a> Gli Stoici la consideravano una delle quattro virtù fondamentali: cfr. SVF III, 63 segg.</p>

  <p class="NotaPie"><a href="#_FtntUp14_13" id="_FtntDown14_13">[14]</a> Sulla tripartizione stoica in cose buone cattive o indifferenti cfr, SVF III, 16 segg. Per Origene cfr. III, 1, 18; III, 2, 7 e nota.</p>

  <p class="NotaPie"><a href="#_FtntUp15_13" id="_FtntDown15_13">[15]</a> La dottrina del valore pedagogico delle punizioni divine è di origine platonica (<i>Gorg</i>., 525 AB; <i>Rep</i>., II, 380 BC; <i>Leg</i>., XI, 934 A; <span class="Vers">Plut</span>., <i>Ser. num. vind</i>., 4), ma non era difficile ricavarla anche da qualche passo della scrittura, soprattutto dai libri scritti in greco: cfr., p. es., <i>Sap</i>., 11, 22 segg. In ambiente cristiano cfr. <i>I Clem</i><span class="Vers"></span>.,56, 16; <span class="Vers">Clem</span>., <i>Paed</i>., I, 8, 64 seg.; <i>Str</i>., IV, 24, 153 seg. Per Origene tale concezione è a fondamento della dottrina dell’apocatastasi finale, che vuole tutti i peccatori purificati, più o meno lentamente, per mezzo delle punizioni. Come tale, essa è largamente rappresentata nei suoi scritti: cfr., p. es., <i>Ho. Ez</i>., 1, 2; <i>Ho. Ex</i>., 8, 5 seg.; <i>Ho. Ier</i>., 6, 2; 12, 5; <i>C. Cels</i>.,III, 75; IV, 72; VI, 56; <i>De Pr</i>., I, 6, 3; II, 10, 6; <i>Ho. Num</i>., 8, 1 (rapporto fra lunghezza dello stato di colpa e della pena); <i>Sel. in Ex</i>., PG XII, 276. In armonia con la sua concezione pedagogica, Origene considera anche la morte come castigo salutare: cfr. <i>Co. Mat</i>., XV, 15; <i>Ho. Lev</i>., 14, 4. Tertulliano invece preferisce insistere sul valore retributivo delle punizioni inflitte da Dio: <i>Adv. Marc</i>., I, 26 seg. Per Filone cfr. <i>Quaest. Gen</i>,, IV, 51; <i>Quaest. Ex</i>., II, 23. <i>Deter</i>., 144 segg.</p>

  <p class="NotaPie"><a href="#_FtntUp16_12" id="_FtntDown16_12">[16]</a> Cfr. lo stesso argomento proposto a I, 8, 2 in relazione alla dottrina gnostica delle tre nature: cfr. anche <i>Co. Io</i>., XIII, 11. Marcione riportava il passo alla distinzione fra Dio buono e Dio giusto: cfr. <span class="Vers">Hipp</span>., <i>Refut</i>., X, 19, 3; <span class="Vers">Tert</span>., <i>Adv. Marc</i>., IV, 17, 11 seg.; <span class="Vers">Ps. Tert</span>., <i>Adv. Haer</i>., 6.</p>

  <p class="NotaPie"><a href="#_FtntUp17_11" id="_FtntDown17_11">[17]</a> <i>Quale albero... giusto</i> (p. 279, 1. 4): queste espressioni sembrano riferirsi ancora all’argomentazione gnostica: bastava infatti collegare il passo evangelico con un passo paolino del tenore di <i>I Cor</i>., 15, 56 <i>il pungolo della morte è il peccato, e la forza del peccato è la legge,</i> per concludere che la legge non poteva essere considerata buona e perciò neppure il Dio che l’aveva data agli uomini. Origene rintuzza l’argomentazione gnostica adducendo un passo paolino implicante valutazione positiva della legge.</p>

  <p class="NotaPie"><a href="#_FtntUp18_11" id="_FtntDown18_11">[18]</a> Cfr. la stessa citazione a <span class="Vers">Clem</span>., <i>Paed</i>., I, 8, 73. Si tratta di citazione particolarmente calzante contro gli Gnostici perché qui Paolo definisce la legge insieme giusta e buona, come osservano sia Clemente sia Origene. Per ampio commento del passo paolino cfr. <i>Co. Rom</i>., VI, 8.</p>

  <p class="NotaPie"><a href="#_FtntUp19_11" id="_FtntDown19_11">[19]</a> Per la distinzione fra virtù generale e virtù speciali cfr. SVF II, 48; <span class="Vers">Phil</span>., <i>Sacrif. Abel</i>., 84; <i>Cherub</i>., 5 segg. Per la bontà come virtù generale di cui le altre sono specie cfr. <span class="Vers">Phil</span>., <i>Leg. alleg</i>., I, 59; I, 63.</p>

  <p class="NotaPie"><a href="#_FtntUp20_11" id="_FtntDown20_11">[20]</a> Cfr. per questa citazione addotta dagli Gnostici (e Marcioniti) <span class="Vers">Hipp</span>., <i>Refut</i>., V, 7, 26 (Ofiti); VII, 31, 6 (Marcione); <span class="Vers">Clem</span>., <i>Str</i>., II, 20, 114 (Valentino); <span class="Vers">Iren</span>., <i>Adv. Haer</i>., <i>I,</i> 20, 2 (Marcosiani); <span class="Vers">Ptol</span>., <i>Ad Fior</i>., 7,5.</p>

  <p class="NotaPie"><a href="#_FtntUp21_11" id="_FtntDown21_11">[21]</a> Per gli Gnostici il valore probativo di questi passi doveva riuscire molto modesto, in quanto essi non riconoscevano molta autorità agli scritti veterotestamentari. Origene li adduce per dimostrare sempre meglio l’unità dei due testamenti.</p>

  <p class="NotaPie"><a href="#_FtntUp22_11" id="_FtntDown22_11">[22]</a> Mondo è inteso negativamente, alla maniera di Giovanni, nelle componenti psichica e ilica. Per l’ignoranza del demiurgo gnostico cfr. II, 4, 1 e nota.</p>

  <p class="NotaPie"><a href="#_FtntUp23_11" id="_FtntDown23_12">[23]</a> Cfr. <i>Ho. Ier</i>., 6, 3.</p>

  <div class="fixedButton">
    <a href="#start_14"><img src="../Images/Flecha.png" width="50%"/></a>
  </div>

  <a id="section_15"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_27">6. L’INCARNAZIONE DEL SALVATORE&#160;<a href="#_FtntDown1_15" id="_FtntUp1_15">[1]</a></h2>

  <p class="Normal">1. Esaminati questi argomenti, è tempo di tornare a parlare dell'incarnazione del signore e salvatore nostro, come si sia fatto uomo e abbia vissuto fra gli uomini. Nei limiti&#160;<a href="#_FtntDown2_15" id="_FtntUp2_15">[2]</a> delle nostre esigue forze abbiamo conosciuto la natura divina considerandola più dalle sue opere che con la nostra capacità conoscitiva, abbiamo osservato le sue creature visibili e abbiamo conosciuto per fede quelle invisibili, poiché la fragilità dell’uomo non può vedere tutto con gli occhi e conoscerlo con la ragione, in quanto l’uomo è il più debole e imperfetto&#160;<a href="#_FtntDown3_15" id="_FtntUp3_15">[3]</a> fra tutti gli esseri razionali (sono superiori gli esseri che stanno in cielo o sopra il cielo&#160;<a href="#_FtntDown4_15" id="_FtntUp4_15">[4]</a> ): resta da considerare ciò che sta fra Dio e tutte queste creature, l’intermediario&#160;<a href="#_FtntDown5_15" id="_FtntUp5_15">[5]</a> (<i>I Tim</i>., 2, 5) che Paolo definisce il primogenito di tutta la creazione (<i>Col</i>., 1, 15). Esaminando ciò che la scrittura riporta sulla sua maestà, vediamo che egli è detto immagine di Dio invisibile e primogenito di tutta la creazione (<i>Col</i>., 1, 15) e che in lui sono state create tutte le cose visibili e invisibili, troni dominazioni principati potestà, tutto è stato fatto per mezzo di lui e in lui ed egli è prima di tutti e tutto sussiste in lui (<i>Col</i>., 1, 16 seg.), che è il capo di tutti e di cui solo Dio padre è il capo (<i>I Cor</i>., 11, 3), secondo quanto è scritto: Capo di Cristo Dio (<i>I Cor</i>., 11, 3). Osserviamo anche che è scritto: Nessuno conosce il Padre se non il Figlio e nessuno conosce il Figlio se non il Padre (<i>Mt</i>., 11, 27): chi infatti&#160;<a href="#_FtntDown6_15" id="_FtntUp6_15">[6]</a> può conoscere quale sia la sapienza se non chi l’ha generata? o chi può conoscere pienamente cosa sia la verità se non il Padre della verità? chi può scrutare a fondo la natura della parola e di Dio, che deriva da Dio, se non il solo Dio, presso il quale era la parola (<i>Io</i>., 1, 1)? Così dobbiamo tener per certo che questa parola, questa sapienza, questa verità nessun altro la conosce tranne il solo Padre, dal momento che è scritto: <i>Credo che neppure il mondo intero potrebbe contenere i libri che si possono scrivere</i> (<i>Io</i>., 21, 25) sulla gloria e la maestà del Figlio di Dio. Infatti è impossibile&#160;<a href="#_FtntDown7_15" id="_FtntUp7_15">[7]</a> mettere per iscritto tutto ciò che concerne la gloria del salvatore.</p>

  <p class="Normal">Dopo aver considerato tutto ciò sulla natura del Figlio di Dio, presi da ammirazione ci stupiamo che questa natura eccelsa fra tutti, annientandosi dalla sua condizione di maestà, si sia fatta uomo e abbia vissuto fra gli uomini (<i>Phil</i>., 2, 7; <i>Bar</i>., 3, 38), come attesta la grazia infusa sulle sue labbra&#160;<a href="#_FtntDown8_15" id="_FtntUp8_15">[8]</a> (<i>Ps</i>., 44, 3) e secondo la testimonianza che gli ha reso il Padre celeste (<i>Mt</i>., 3, 17), confermata dai prodigi e dai miracoli operati da lui. Egli, anche prima di incarnarsi sulla terra, ha mandato i profeti&#160;<a href="#_FtntDown9_15" id="_FtntUp9_15">[9]</a> precursori e annunziatori del suo arrivo, e dopo la sua ascesa in cielo ha riempito con la potenza della sua divinità gli apostoli, che erano pubblicani e pescatori ignoranti e incolti, e li ha mandati per tutta la terra per riunire da tutte le genti e da tutti i popoli il popolo dei suoi fedeli.</p>

  <p class="Normal">2. Ma di tutti i suoi grandi miracoli uno colma di ammirazione la mente umana al di là di ogni capacità, e la fragilità dell’intelletto mortale non riesce a comprendere&#160;<a href="#_FtntDown10_15" id="_FtntUp10_15">[10]</a> come tanta potenza della divina maestà, la stessa parola e sapienza di Dio padre, nella quale sono state create tutte le cose visibili ed invisibili (<i>Col</i>., 1, 16), si sia delimitata nell’uomo che è apparso in Giudea, e la sapienza di Dio sia entrata in un ventre di donna e ne sia nata come bambino ed abbia emesso vagiti&#160;<a href="#_FtntDown11_15" id="_FtntUp11_15">[11]</a> a somiglianza degli infanti. E non riusciamo a comprendere come possa essere stato turbato in vista della morte, secondo quanto egli stesso confessa: <i>La mia anima è triste fino alla morte</i> (<i>Mt</i>., 26, 38), e come da ultimo sia stato condotto alla morte&#160;<a href="#_FtntDown12_15" id="_FtntUp12_15">[12]</a> più ignominiosa per gli uomini, anche se poi è risorto il terzo giorno. Poiché in lui vediamo alcuni aspetti così umani da non differire affatto dalla fragilità comune a tutti i mortali, ma altri così divini da non convenire ad altri che alla prima ed ineffabile natura della divinità, la limitatezza dell’umano intelletto si trova in difficoltà&#160;<a href="#_FtntDown13_14" id="_FtntUp13_14">[13]</a> e presa da ammirato stupore non sa dove volgersi e a che appigliarsi. Se lo crede Dio, lo vede soggetto alla morte; se lo reputa uomo, lo vede tornare dai morti con le spoglie del vinto regno della morte. Perciò con ogni timore e reverenza bisogna considerare come in un solo e stesso essere la realtà di ambedue le nature si riveli in maniera tale che non si possa ammettere alcunché di indegno e sconveniente&#160;<a href="#_FtntDown14_14" id="_FtntUp14_14">[14]</a> in quella divina e ineffabile sostanza, e d’altra parte ciò che è avvenuto non sia creduto gioco di immagini prive di realtà. Presentare ad orecchie umane e chiarire con dimostrazione questo concetto eccede di gran lunga le capacità della mia intelligenza e della mia parola. Ritengo anzi che ecceda anche la capacità degli apostoli&#160;<a href="#_FtntDown15_14" id="_FtntUp15_14">[15]</a>: forse la spiegazione di questo mistero supera le facoltà di tutte le creature celesti&#160;<a href="#_FtntDown16_13" id="_FtntUp16_13">[16]</a>. Perciò, non per temerarietà ma perché lo richiede il piano dell’opera, su questo argomento ci soffermeremo solo brevemente e presenteremo ciò che afferma la nostra fede piuttosto che fondarci su dimostrazione di carattere razionale, presentando supposizioni&#160;<a href="#_FtntDown17_12" id="_FtntUp17_12">[17]</a> più che precise affermazioni.</p>

  <p class="Normal">3. Il Figlio unigenito di Dio, per mezzo del quale, come sopra abbiamo spiegato, sono state fatte tutte le cose visibili e invisibili (<i>Col</i>., 1, 16), secondo l’attestazione della scrittura ha fatto tutte le cose ed ama ciò che ha fatto (<i>Sap</i>., 11, 24). Infatti, poiché è immagine invisibile di Dio invisibile (<i>Col</i>., 1, 15), ha fatto partecipare invisibilmente di sé tutte le creature razionali, così che ognuna partecipasse di lui tanto quanto aderiva a lui&#160;<a href="#_FtntDown18_12" id="_FtntUp18_12">[18]</a> con amore. Ma poiché a causa del libero arbitrio ci fu varietà e diversità fra le anime, sì che una fu presa da amore più ardente per il suo creatore, l’altra da amore più debole, 〈nessuna&#160;<a href="#_FtntDown19_12" id="_FtntUp19_12">[19]</a> delle anime che sono discese nei corpi umani ha manifestato perfetta rispondenza al suggello che prima le era stato impresso se non l’anima di cui il salvatore dice: Nessuno mi può togliere la mia anima, ma io da me la depongo (<i>Io</i>., 10, 18)〉: quest’anima dall’inizio della creazione in poi ha aderito inseparabilmente e indissolubilmente a lui in quanto sapienza parola di Dio verità e luce, e accogliendolo tutta tutto e lasciandosi penetrare dalla sua luce e dal suo splendore è diventata essenzialmente un solo spirito con lui&#160;<a href="#_FtntDown20_12" id="_FtntUp20_12">[20]</a>, come l’apostolo promette a coloro che la dovrebbero imitare&#160;<a href="#_FtntDown21_12" id="_FtntUp21_12">[21]</a> che chi si unisce al signore costituisce un solo spirito con lui (<i>I Cor</i>., 6, 17). Pertanto grazie alla funzione intermediaria&#160;<a href="#_FtntDown22_12" id="_FtntUp22_12">[22]</a> di questa anima fra Dio e la carne (infatti non era possibile che la natura di Dio si unisse al corpo senza alcun intermediario) è nato, come abbiamo detto, l’uomo-Dio. Infatti per quella sostanza intermedia non era contro natura assumere un corpo; e neppure era per lei contro natura, in quanto sostanza razionale, accogliere Dio, dal quale, come abbiamo detto sopra, si è fatta tutta pervadere, come da parola sapienza e verità. Così poiché essa è tutta nel Figlio di Dio e accoglie in sé tutto il Figlio di Dio, a ragione anche lei con la carne che ha assunto è chiamata Figlio di Dio&#160;<a href="#_FtntDown23_13" id="_FtntUp23_12">[23]</a>, virtù di Dio, Cristo, sapienza di Dio. E reciprocamente il Figlio di Dio, per mezzo del quale sono state create tutte le cose (<i>Col</i>., 1, 16), è chiamato Gesù Cristo e Figlio dell’uomo. Diciamo infatti che il Figlio di Dio è morto in virtù di quella natura che poteva accogliere la morte, e chiamiamo Figlio dell’uomo egli che verrà con gli angeli nella gloria di Dio padre (<i>Mt</i>., 16, 27). Per tal motivo in tutta la scrittura la natura divina è designata con appellativi umani, e la natura umana è fatta oggetto dell’onore di appellativi divini. Di questa unione più che di qualsiasi altra cosa si può dire che è scritto: <i>Saranno due in una sola carne, e ormai non son più due ma una sola carne</i> (<i>Mt</i>., 19, 5 seg.; <i>Gen</i>., 2, 24): infatti la parola di Dio è con l’anima in una sola carne più che il marito con la moglie. E a chi conviene essere un solo spirito&#160;<a href="#_FtntDown24_11" id="_FtntUp24_11">[24]</a> con Dio (<i>I Cor</i>., 6, 17) più che a questa anima che per amore si è unita così a Dio da esser detta a ragione un solo spirito con lui?</p>

  <p class="Normal">4. Quanto&#160;<a href="#_FtntDown25_11" id="_FtntUp25_11">[25]</a> poi all’amore perfetto e al sentimento sincero che l’hanno unita inseparabilmente a Dio, sì che l’assunzione di questa anima non è avvenuta per caso o per favoritismo, ma in virtù di meriti, ascolta che cosa le dice il profeta: <i>Hai amato la giustizia, hai odiato l’iniquità: per questo Dio, il tuo Dio, ti ha unto con l’olio di allegrezza più che i tuoi compagni</i> (<i>Ps</i>., 44, 8). 〈Ed era giusto che colui che mai si era diviso dall’unigenito, fosse chiamato come l’unigenito e con lui glorificato〉. Per merito dell’amore è unta con l’olio di allegrezza, cioè l’anima&#160;<a href="#_FtntDown26_11" id="_FtntUp26_11">[26]</a> insieme con la parola di Dio diventa Cristo, poiché esser unto con l’olio di allegrezza non significa altro che essere riempito di Spirito santo. Il fatto che ha detto: <i>più dei compagni</i> indica che la grazia dello Spirito non le è stata data come ai profeti&#160;<a href="#_FtntDown27_11" id="_FtntUp27_11">[27]</a>, ma che era in lei la pienezza sostanziale della stessa parola di Dio, come l’apostolo ha detto: <i>In cui è presente tutta la pienezza della divinità corporalmente</i> (<i>Col</i>., 2, 9). E per questa ragione non ha detto soltanto: <i>Hai amato la giustizia</i>, ma ha aggiunto: <i>hai odiato l’iniquità</i>; infatti odiare l’iniquità&#160;<a href="#_FtntDown28_11" id="_FtntUp28_11">[28]</a> equivale a ciò che la scrittura dice di lui, che <i>non fece peccato né ci fu inganno sulla sua bocca</i> (<i>Is</i>., 53, 9) e che <i>è stato provato in tutto, in maniera simile, ad eccezione del peccato</i> (<i>Hebr</i>., 4, 15). E proprio il signore dice: <i>Chi di voi mi convince di peccato?</i> (<i>Io</i>., 8, 46), e ancora di sé: <i>Ecco viene il principe di questo mondo, ma contro di me non può nulla</i> (<i>Io</i>., 14, 30). Tutto ciò indica che in lui non c’è stato senso di peccato. E il profeta per mostrare chiaramente che mai in lui è entrato il senso dell’iniquità dice: <i>Prima che il bambino sappia chiamare padre e madre, ha allontanato da sé l’iniquità</i> (<i>Is</i>., 8, 4; 7, 16).</p>

  <p class="Normal">5. Se questo concetto presenta qualche difficoltà, perché sopra abbiamo fatto vedere che in Cristo c’è un’anima razionale e molto spesso nelle nostre discussioni&#160;<a href="#_FtntDown29_10" id="_FtntUp29_10">[29]</a> abbiamo dimostrato che la natura dell’anima è capace di accogliere il bene ed il male, ecco come si può chiarire la difficoltà&#160;<a href="#_FtntDown30_10" id="_FtntUp30_10">[30]</a>. Non si può dubitare che la natura di quell’anima è stata quella di tutte le anime: altrimenti non si sarebbe potuta chiamare anima, se effettivamente non era anima. E poiché tutte le anime hanno facoltà di scegliere il bene o il male, questa anima che è di Cristo ha scelto di amare la giustizia (<i>Ps</i>., 44, 8) in maniera tale da aderire a lui inseparabilmente e immutabilmente per immensità di amore. Così la fermezza del proposito, l’immensità dell’affetto e l'inestinguibile calore dell’amore hanno eliminato&#160;<a href="#_FtntDown31_9" id="_FtntUp31_9">[31]</a> ogni senso di mutazione e cambiamento sì che ciò che dipendeva da libertà di volere per la lunga intimità si è mutato in natura. Così noi crediamo che in Cristo c’è un’anima umana e razionale ma che essa non ha alcun senso e possibilità di peccato&#160;<a href="#_FtntDown32_9" id="_FtntUp32_9">[32]</a>.</p>

  <p class="Normal">6. Per render più chiaro questo punto non sembra fuor di luogo far uso di qualche esempio, anche se in argomento così difficile non è agevole trovarne di adatti. Tuttavia, per parlare senza presunzione, diciamo che il ferro&#160;<a href="#_FtntDown33_7" id="_FtntUp33_7">[33]</a> è capace di accogliere caldo e freddo: se una massa di ferro sta sempre sul fuoco accogliendolo in tutti i suoi pori e le sue vene e così diventa tutta fuoco, se il fuoco non si allontana mai da lei né essa viene separata dal fuoco, è forse possibile che questa, che per natura è massa di ferro, mentre è posta sul fuoco e arde senza interruzione, possa accogliere il freddo? Piuttosto - e ciò è più vero -, come spesso vediamo accadere nelle fornaci, diciamo che essa è diventata tutta fuoco&#160;<a href="#_FtntDown34_6" id="_FtntUp34_6">[34]</a>, poiché in lei non si scorge altro che fuoco, e se qualcuno cerca di toccarla non sente ferro ma calore di fuoco. Nello stesso modo quell’anima, che, a guisa di ferro sul fuoco, sta sempre nella parola&#160;<a href="#_FtntDown35_6" id="_FtntUp35_6">[35]</a>, sempre nella sapienza, sempre in Dio, tutto ciò che fa sente comprende è Dio: perciò non possiamo dire soggetta a mutazione e cambiamento quella che, infiammata incessantemente dall’unione con la parola divina, è venuta in possesso dell’immutabilità. Noi crediamo&#160;<a href="#_FtntDown36_6" id="_FtntUp36_6">[36]</a> che a tutti i santi giunge il calore della parola di Dio; ma in questa anima ha preso dimora in modo sostanziale proprio il fuoco divino, di cui agli altri giunge un po’ di calore. Infatti le parole <i>Ti ha unto Dio, il tuo Dio con l’olio di allegrezza più che i tuoi compagni</i> (<i>Ps</i>., 44, 8) fanno vedere che in un modo viene unta con l’olio di allegrezza, cioè con la parola e la sapienza&#160;<a href="#_FtntDown37_6" id="_FtntUp37_6">[37]</a> di Dio, quest’anima, e in altro modo sono unti quelli che di lei partecipano, cioè i profeti e gli apostoli. Di questi infatti si dice che son corsi all’odore dei suoi profumi (<i>Cant</i>., 1, 4 seg.); invece quest’anima è stata proprio il vaso di profumo, partecipando della cui fragranza chi ne era degno diventava profeta o apostolo. Come altro è l’odore del profumo altra la sostanza del profumo, così altro è Cristo&#160;<a href="#_FtntDown38_6" id="_FtntUp38_6">[38]</a> e altro coloro che di lui partecipano. E come il vaso che contiene il profumo in nessun modo può accogliere odore cattivo ma quelli che partecipano del suo odore, se si saranno allontanati un po’ troppo, possono incorrere in odore cattivo e accoglierlo, così Cristo, in quanto vaso in cui era il profumo, non può accogliere odore cattivo; e coloro che di lui partecipano quanto più son vicini al vaso tanto più partecipano dell’odore&#160;<a href="#_FtntDown39_6" id="_FtntUp39_6">[39]</a>.</p>

  <p class="Normal">7. Ritengo che il profeta Geremia comprendendo quale fosse in Cristo la natura della sapienza di Dio e quale la natura assunta per la salvezza del mondo, ha detto&#160;<a href="#_FtntDown40_6" id="_FtntUp40_6">[40]</a>: <i>Spirito del nostro volto Cristo signore, di cui abbiamo detto: Alla sua ombra vivremo fra le genti</i> (<i>Lam</i>., 4, 20). Come infatti l’ombra è inseparabile dal corpo e di questo riproduce esattamente ogni gesto, così penso che egli abbia voluto indicare l’opera e l’azione dell’anima di Cristo, che era inseparabilmente unita con lui e tutto operava mossa dalla sua volontà; perciò l’ha chiamata ombra di Cristo signore, sotto la quale noi vivremo fra le genti: infatti nel mistero di questa assunzione vivono le genti, che imitandola giungono per mezzo della fede&#160;<a href="#_FtntDown41_4" id="_FtntUp41_4">[41]</a> alla salvezza. E anche Davide dicendo: <i>Ricordati, signore, dell’insulto fatto a me, con cui mi hanno insultato per il riscatto del tuo Cristo</i>&#160;<a href="#_FtntDown42_4" id="_FtntUp42_4">[42]</a> (<i>Ps</i>., 88, 51 seg.) mi sembra che voglia indicare la stessa idea. E che altro pensa Paolo quando dice: <i>La vita nostra è nascosta con Cristo in Dio</i> (<i>Col</i>., 3, 3)? e in altro passo: <i>Cercate una prova di colui che parla in me, Cristo</i> (<i>II Cor</i>., 13, 3)? Dice che ora Cristo è nascosto in Dio&#160;<a href="#_FtntDown43_4" id="_FtntUp43_4">[43]</a>: se questa espressione non ha lo stesso significato dell’ombra di cui ha parlato il profeta, forse esso eccede la capacità della mente umana. Ma nella scrittura ci sono molti altri passi che parlano del significato dell’ombra&#160;<a href="#_FtntDown44_3" id="_FtntUp44_3">[44]</a>, come quello del vangelo di Luca in cui Gabriele dice a Maria: <i>Lo spirito del signore verrà su te e la potenza dell’altissimo ti adombrerà</i> (<i>Lc</i>., 1, 35). E a proposito della legge l’apostolo dice che prestano culto all’immagine e all’ombra quanti hanno la circoncisione secondo la carne (<i>Hebr</i>., 8, 5). E altrove è detto: <i>Non è ombra la vita nostra sulla terra?</i> (<i>Iob,</i> 8, 9). Pertanto se la legge sulla terra è ombra e tutta la nostra vita sulla terra è ombra e all’ombra di Cristo vivremo fra le genti, bisogna vedere se la realtà di tutte queste ombre non sarà conosciuta nella rivelazione che avverrà, allorché non più come attraverso uno specchio e approssimativamente, ma faccia a faccia&#160;<a href="#_FtntDown45_3" id="_FtntUp45_3">[45]</a> i beati meriteranno di contemplare la gloria di Dio e le cause e la verità delle cose&#160;<a href="#_FtntDown46_3" id="_FtntUp46_3">[46]</a> (<i>I Cor</i>., 13, 12). Di tale verità avendo già ricevuto un pegno dallo Spirito santo (<i>II Cor</i>., 5, 5) l’apostolo diceva: Anche se un tempo abbiamo conosciuto Cristo secondo la carne, ormai non lo conosciamo più (<i>II Cor</i>., 5, 16).</p>

  <p class="Normal">Ecco quanto abbiamo potuto dire ora trattando di argomenti tanto difficili, quali l’incarnazione di Cristo e la sua divinità. Se qualcuno potrà trovare di meglio e suffragare le sue affermazioni con più evidenti testimonianze tratte dalle sacre scritture, si accettino le sue parole invece che le mie&#160;<a href="#_FtntDown47_3" id="_FtntUp47_3">[47]</a>.</p>

  <hr/>

  <p class="NotaPie"><a href="#_FtntUp1_15" id="_FtntDown1_15">[1]</a> Come nel libro I, alla trattazione sul Padre segue ora quella dedicata al Figlio: a I, 2 si era discusso delle varie <i>epinoiai</i> del Figlio e del loro valore, argomento non dogmaticamente definito; qui invece si tratta di argomento fondamentale nell’insegnamento ecclesiastico: l’incarnazione di Cristo. Dopo aver rilevato l’entità del prodigio per cui Dio è diventato uomo presentandosi al mondo con i caratteri dell’una e dell’altra natura insieme (§§ 1-2), Origene si sofferma a delineare le modalità dell'incarnazione alla luce della sua dottrina della preesistenza delle anime rispetto ai corpi: l’anima umana di Cristo è quella tra le creature razionali che più di ogni altra ha aderito con tutte le forze e con tutto l’amore al logos, unendosi con lui in unione diventata inscindibile (§§ 3-4). Nell'ultima parte del capitolo Origene illustra con esempi il modo di questa unione, risolve difficoltà che essa poteva suscitare (§§ 5-6) e termina con un’esegesi di <i>Lam</i>., 4, 20 che mette in risalto la funzione dell’anima di Cristo nell’àmbito dell’azione pedagogica che il logos esercita nel mondo, rilevando, insieme con l’aspetto speculativo, il significato mistico della sua dottrina. Alla luce di II, 7, 1 questa trattazione sul Cristo incarnato si rivela introdotta forse anche per rilevare, in armonia con II, 4-5 e 7, l’unità del Cristo preesistente col Cristo incarnato. Sull’anima di Cristo cfr. anche II, 8, 2, 4 e IV, 4, 4.</p>

  <p class="NotaPie"><a href="#_FtntUp2_15" id="_FtntDown2_15">[2]</a> <i>Nei limiti... salvatore</i> (p. 284, 1. 4): passo tramandato da PAMPH., <i>Apol</i>., PG XVII, 559 seg.</p>

  <p class="NotaPie"><a href="#_FtntUp3_15" id="_FtntDown3_15">[3]</a> Non è chiaro se Origene abbia fatto questa affermazione tenendo d’occhio soltanto le gerarchie angeliche, come sembra risultare a prima vista dal contesto, ovvero considerando anche i demoni, anch’essi abitatori dei cieli (I, 5, 2). In questo secondo caso, tenendo conto che per Origene i demoni, in quanto peccatori più gravi degli uomini, si trovano in condizione inferiore rispetto a questi, l’affermazione fatta qui si può spiegare considerando che i demoni si trovano nel male, cosi come gli angeli nel bene, in condizione meno instabile degli uomini, che né buoni come gli angeli né cattivi come i demoni sono caratterizzati da uno stato estremamente labile nella tensione fra i due opposti: l’eccellenza del male dà ai demoni superiorità di condizione, sia pur negativa, rispetto all’ambiguità della condizione umana. Per concezione analoga nel rapporto elemento psichico-elemento demoniaco nei Valentiniani cfr. <span class="Vers">Iren</span>., <i>Adv. Haer</i>., I, 5, 4; <i>Exc. ex Theod</i>., 48. Per la causa dell’attuale condizione umana cfr. I, 6, 2.</p>

  <p class="NotaPie"><a href="#_FtntUp4_15" id="_FtntDown4_15">[4]</a> Cfr. II, 3, 6 e note.</p>

  <p class="NotaPie"><a href="#_FtntUp5_15" id="_FtntDown5_15">[5]</a> È superfluo rammentare l’importanza fondamentale che ha questo concetto nella teologia di Origene, così come dei suoi coetanei: Cristo è il tramite per cui il mondo può comunicare con Dio. Qui notiamo come l’espressione paolina, che Ireneo (<i>Adv. Haer</i>., III, 18, 7; V, 17, 1), Tertulliano (<i>Adv. Prax</i>., 27, 15; <i>Resur</i>., 51, 2; <i>Cam. Chr</i>., 15, 1) e Novaziano (<i>De Tr</i>., 23) riportano al Cristo incarnato, venga da Origene riferita al Cristo preesistente, al logos: cfr. <i>C. Cels</i>., III, 34, e soprattutto <i>Frag. in Col</i>., PG XIV, 1297 seg. La funzione intermediaria del logos viene rilevata con una serie di citazioni scritturistiche che mettono in evidenza l'azione svolta da lui per la creazione del mondo (per questo valore di Cristo <i>immagine di Dio</i> cfr. I, 2, 6), e la sua stretta aderenza al Padre da cui dipende.</p>

  <p class="NotaPie"><a href="#_FtntUp6_15" id="_FtntDown6_15">[6]</a> Alla base di questa affermazione c’è, oltre l’influsso scritturistico, anche quello dell’assioma platonico del <i>simile a simili</i>: cfr. I, 1, 7. Qui Origene connette la conoscenza del Figlio da parte del Padre con la sua generazione: il Padre conosce il Figlio perché lo genera; altrove dirà che il Padre pensa il Figlio ed è da lui pensato (νοῶν καὶ νοούμενος): <i>Frag. in Io</i>., 13, GCS IV, 495. Cfr. anche <i>Co. Cant, prol</i>., GCS VIII, 74.</p>

  <p class="NotaPie"><a href="#_FtntUp7_15" id="_FtntDown7_15">[7]</a> Questa impossibilità va riportata non tanto alla quantità quanto alla grandezza dei fatti: il vero senso delle parole e delle azioni di Cristo eccede le capacità dell’umana espressione e comprensione: cfr. IV, 3, 14; <i>C. Cels</i>., VI, 77; <i>Co. Mat</i>., XIV, 12; <i>Co. Io</i>., XIII, 5, dove si afferma l’inferiorità della scrittura rispetto alla rivelazione diretta fatta da Cristo ai suoi discepoli. Cfr. anche <i>Co. Io</i>., I, 4 (6); XIX, 10 (2); XX, 34 (27).</p>

  <p class="NotaPie"><a href="#_FtntUp8_15" id="_FtntDown8_15">[8]</a> Il passo è interpretato in riferimento al Cristo incarnato anche a <i>Sel. in Ps</i>., 44, 3, PG XII, 1429; per analoga interpretazione del v. 8 cfr. § 6. Il salmo era considerato messianico anche dagli Ebrei.</p>

  <p class="NotaPie"><a href="#_FtntUp9_15" id="_FtntDown9_15">[9]</a> Origene usa sottolineare spesso l’azione diretta del Figlio nel mondo anche prima dell’incarnazione: cfr. I, <i>praef</i>., 1; <i>Ho. Ier</i>., 9, 1; <i>C. Cels</i>.,III, 14. Qui egli fa <i>menzione</i> soltanto dell’invio dei profeti in connessione con l’incarnazione: prima il logos ha inviato altri uomini, poi egli stesso si è fatto uomo.</p>

  <p class="NotaPie"><a href="#_FtntUp10_15" id="_FtntDown10_15">[10]</a> Cfr. <i>Frag. in Io</i>., 18, GCS IV, 498.</p>

  <p class="NotaPie"><a href="#_FtntUp11_15" id="_FtntDown11_15">[11]</a> Origene, contro gli Gnostici docetisti, mette bene in rilievo i caratteri che determinano l'umanità di Cristo come umanità reale e non apparente: cfr. I, <i>praef</i>. 4; <i>C. Cels</i>., IV, 19; <i>Co. Io</i>., II, 26 (21); <i>Co. Rom</i>., V, 9, dove si chiarisce che l’umanità assunta da Cristo, pur reale, era immune da peccato.</p>

  <p class="NotaPie"><a href="#_FtntUp12_15" id="_FtntDown12_15">[12]</a> A <i>Co. Io</i>., XXVIII, 18 (14) e <i>Ho. Ier</i>., 14, 6 Origene precisa che la morte aveva avuto effetto sull’uomo e non sul Dio.</p>

  <p class="NotaPie"><a href="#_FtntUp13_14" id="_FtntDown13_14">[13]</a> Cfr. <i>Co. Io</i>., XIX, 2 (1); XX, 30 (24); XXXII, 16 (9). Gli apostoli sono testimoni oculari di Cristo perché, oltre l’uomo, hanno saputo conoscere il logos: <i>Ho. Luc</i>., 1, 4. Sulla problematica derivante dalla difficoltà di conoscere veramente Cristo e sui vari modi di questa conoscenza cfr. M. <span class="Vers">Harl</span>, <i>Origene et la fonction révélatrice du Verbe incarni,</i> Paris, 1958, pp. 172 segg.</p>

  <p class="NotaPie"><a href="#_FtntUp14_14" id="_FtntDown14_14">[14]</a> Origene rileva le due fondamentali esigenze da salvaguardare a proposito dell’incarnazione di Cristo: realtà della natura divina che si è incarnata; realtà delle offese e della morte che essa ha subito. Proprio la incapacità di conciliare queste due esigenze spingeva tanti a considerare non reale l'umanità di Cristo e quindi non reali i tormenti e la morte che egli aveva subito (docetismo).</p>

  <p class="NotaPie"><a href="#_FtntUp15_14" id="_FtntDown15_14">[15]</a> Altrove Origene rileva la capacità degli apostoli di conoscere Cristo meglio degli altri: <i>Ho. Luc</i>., 1, 4; <i>Co. Io</i>., XIII, 5. Ma neppure essi potevano conoscerlo in maniera completa.</p>

  <p class="NotaPie"><a href="#_FtntUp16_13" id="_FtntDown16_13">[16]</a> Cfr. <i>Co. Io</i>., I, 12 (13)</p>

  <p class="NotaPie"><a href="#_FtntUp17_12" id="_FtntDown17_12">[17]</a> Sulla prudenza di Origene nel presentare le proprie idee cfr. I, 6, 1; II, 3, 7, e anche <i>Co. Io</i>., XXXII, 22 (14); <i>Co. Mat</i>., XIV, 22; <i>Ho. Num</i>., 14, 1.</p>

  <p class="NotaPie"><a href="#_FtntUp18_12" id="_FtntDown18_12">[18]</a> Sulla dialettica per cui ogni uomo, in quanto razionale, partecipa di Cristo, ragione di Dio, ma in entità proporzionale al suo grado di santità cfr. I, 3, 6 e nota; e anche II, 7, 3; IV, 4, 2; <i>Co. Io</i>., XX, 37 (29); <i>Ho. Ier</i>., 14, 10.</p>

  <p class="NotaPie"><a href="#_FtntUp19_12" id="_FtntDown19_12">[19]</a> <i>nessuna... depongo;</i> passo riportato da <span class="Vers">Hier.</span>, <i>Ep</i>. 124, 6. Rufino ha abbreviato (<i>quell'anima, di cui Gesù disse</i>: <i>Io</i>., 10, 18), collegando l’espressione col contesto successivo. L’argomentazione che svolge Origene, insieme con quella di II, 9, 2, sono i passi fondamentali per interpretare, in lui, la caduta delle creature razionali come estesa a tutte, ad eccezione dell’anima di Cristo. Ma alla luce dell’interpretazione di <i>Gen</i>., 1, 26 che Origene dà a III, 6, 1 il nostro passo può essere inteso nel senso che, fra tutte le creature razionali, quella che sarebbe diventata anima di Cristo aveva corrisposto meglio di ogni altra alla realizzazione del disegno divino, secondo cui ogni creatura avrebbe dovuto liberamente far proprio e perfezionare in sé il bene iniziale di cui Dio l’aveva dotata nell’atto di crearla: cfr. <i>Introduzione,</i> pp. 60 segg.</p>

  <p class="NotaPie"><a href="#_FtntUp20_12" id="_FtntDown20_12">[20]</a> Su questa unione cfr. <i>Co. Io</i>., I, 32 (36); XX, 19 (17); <i>C. Cels</i>., V, 39. L’unione strettissima si estende anche al corpo: <i>C. Cels</i>.,III, 41 (anima e corpo diventano divini); <i>Co. Io</i>., XX, 36 (29). Per la citazione di <i>I Cor</i>., 6, 17 cfr. <i>C. Cels</i>., VI, 47 seg.</p>

  <p class="NotaPie"><a href="#_FtntUp21_12" id="_FtntDown21_12">[21]</a> Il motivo mistico dell’imitazione, da parte di ogni anima umana, dell’unione di Cristo con la sua anima è molto sviluppato da Origene: cfr. <i>C. Cels</i>., III, 28; VII, 17; <i>Co. Io</i>., X, 6 (4) (imitazione dell’uomo Gesù);<i> Co. Cant</i>., II, GCS VIII, 153. Che l’anima di Cristo sia uguale a quella degli altri uomini risulta da <i>Ho. Lev</i>., 12, 5; <i>De Pr</i>., II, 8, 4. Per la sua azione pedagogica cfr. <i>Co. Io</i>., XIX, 22 (5).</p>

  <p class="NotaPie"><a href="#_FtntUp22_12" id="_FtntDown22_12">[22]</a> Cfr. <i>Co. Rom</i>., III, 8. L’anima di Cristo può svolgere questa funzione perché da una parte ha una certa affinità con Dio (I, 1, 7; IV, 4, 10 e note), dall’altra è creatura come il corpo. Platone (<i>Tim</i>., 35 A) aveva detto che l’anima è essenza intermedia fra quella spirituale (divina) e quella del corpo. La concezione dell’anima di Cristo come intermediaria fra logos e corpo sarà ripresa da Rufino (<i>Exp. symb</i>., 11). L’anima di Cristo, oltre le funzioni antropologica e mistica qui accennate, ne ha per Origene anche una soteriologica: Cristo, per redimere l’uomo completo di anima e corpo, ha assunto un uomo completo di anima e corpo (<i>simile a simili); Dial. c. Her</i>., 7. Che l’unione col corpo non abbia modificato sostanzialmente l’anima umana di Cristo risulta da <i>C. Cels</i>., IV, 18. Sulla definizione del risultato dell’unione fra logos anima e corpo come composto (σύνθηντον) cfr. <i>C. Cels</i>., I, 66; II, 9.</p>

  <p class="NotaPie"><a href="#_FtntUp23_12" id="_FtntDown23_13">[23]</a> Origene formula con sorprendente chiarezza la dottrina della <i>communicatìo idiomatum,</i> che sarà al centro delle contese cristologiche del v secolo: data l’inscindibile unione in Cristo fra divinità ed umanità si possono predicare dell’umanità i caratteri e le attribuzioni della divinità e viceversa: cfr. anche <i>Co. Rom</i>., I, 6. L’uomo-Dio diventa sorgente e principio della figliazione adottiva delle creature decadute (cfr. <i>C. Cels</i>., I, 57 e <i>Frag. in Is</i>., PG XIII, 217 seg., dove si distingue bene fra i figli di adozione e il figlio per natura) non solo come causa esemplare (<i>C. Cels</i>., XXI, 28), ma per favorire col suo abbassamento l’elevazione di quei cristiani che non avrebbero potuto accogliere un discorso troppo elevato: <i>Ho. Is</i>., 7, 1; <i>C. Cels</i>., IV, 15. Cfr. anche <i>supra</i>.</p>

  <p class="NotaPie"><a href="#_FtntUp24_11" id="_FtntDown24_11">[24]</a> Cfr. la connessione fra le due citazioni in relazione all’unione fra l’anima di Cristo e il logos anche a <i>C. Cels</i>., VI, 47.</p>

  <p class="NotaPie"><a href="#_FtntUp25_11" id="_FtntDown25_11">[25]</a> <i>Quanto... compagni</i> (p. 289,1. 4): questo passo è così tramandato da Giustiniano (<i>Ep. ad Mennam,</i> Mansi, IX, 528): <i>perciò un uomo è diventato Cristo, avendo ottenuto ciò per il suo merito, come testimonia il profeta dicendo: Ps</i>., 44, 8, e segue il passo che abbiamo inserito nel testo fra parentesi. Il rapporto fra Rufino e Giustiniano non è chiaro: si può pensare che il testo originale, riportato da Giustiniano, sia stato da Rufino ampliato ed edulcorato nell’espressione più pericolosa (<i>perciò un uomo è diventalo Cristo),</i> e liberamente rielaborato nel resto. Ma non si può neppure escludere che i due testi non si corrispondano perfettamente, e che qualche espressione iniziale di Rufino possa perciò rimontare all’originale. Non meraviglia che il testo greco parli di <i>uomo</i> in riferimento all’anima di Cristo, perché nel composto anima-corpo per Origene quest’ultimo ha soltanto funzione accessoria: cfr. IV, 2, 7. Per il valore messianico del salmo 44 cfr. <i>supra</i>.</p>

  <p class="NotaPie"><a href="#_FtntUp26_11" id="_FtntDown26_11">[26]</a> Cfr. il riferimento dell’unzione all’anima di Cristo anche a <i>Co. Io</i>., I, 28 (30), in contesto molto problematico, dove l’unzione del Figlio come re sembra riportata alla sua divinità e quindi distinta dall’unzione del Figlio come Cristo riportata alla sua umanità, o meglio, all’anima preesistente all'incarnazione. Sul valore nestoriano che si è voluto scorgere in questo concetto di Origene cfr. <i>infra</i>.</p>

  <p class="NotaPie"><a href="#_FtntUp27_11" id="_FtntDown27_11">[27]</a> La precisione di questo concetto e l’accuratezza con cui è introdotta la distinzione fra l’unzione dei profeti e quella dell’anima di Cristo impediscono di considerare l’unione fra il logos e quest’anima come unione meramente esterna e morale: cfr. § 6.</p>

  <p class="NotaPie"><a href="#_FtntUp28_11" id="_FtntDown28_11">[28]</a> La connessione fra questa espressione del salmo e le altre citazioni che seguono tende a dimostrare l’assoluta impossibilità di peccare nell’anima di Cristo, vale a dire il possesso sostanziale della bontà: e questa è prerogativa esclusivamente divina (cfr. I, 5, 3; I, 5, 5; I, 6, 2), che rivela l’inscindibilità del legame che lega l’anima di Cristo al logos. Invece l’ispirazione divina di cui godono i santi è privilegio instabile, che resta sempre accidentale, almeno fino alla fine del mondo.</p>

  <p class="NotaPie"><a href="#_FtntUp29_10" id="_FtntDown29_10">[29]</a> Cfr. I <i>praef</i>., 5; I, 3, 6; I, 5, 2; I, 7, 2; I, 8, 3.</p>

  <p class="NotaPie"><a href="#_FtntUp30_10" id="_FtntDown30_10">[30]</a> La difficoltà che prospetta Origene è connessa con la concezione dell’umanità integrale di Cristo, fornita non di solo corpo ma anche di anima. Nel sistema di Origene tale difficoltà veniva accentuata, in quanto egli ammetteva l’esistenza iniziale dell’anima (= creatura razionale) come autonoma, non vincolata dall’unione col logos, che avrebbe avuto luogo in un secondo momento, proprio per libera elezione dell’anima.</p>

  <p class="NotaPie"><a href="#_FtntUp31_9" id="_FtntDown31_9">[31]</a> La prerogativa di non peccare appartenente al solo Gesù Cristo è illustrata da Origene a <i>Ho. Lev</i>., 12, 4. Cfr. anche <i>De Pr</i>., XV, 4, 4 e nota.</p>

  <p class="NotaPie"><a href="#_FtntUp32_9" id="_FtntDown32_9">[32]</a> La soluzione della difficoltà avanzata da Origene trova applicazione anche riguardo alle altre creature razionali, soprattutto considerando che Origene propone ad ognuna di esse come esempio da seguire proprio l'unione dell’anima di Cristo col logos. Se questa unione è diventata cosi inscindibile da togliere all’anima ogni possibilità di peccato, tale condizione si presenta possibile per ogni creatura razionale che saprà imitare l’esempio di quell’anima (sulle modalità di questa unione cfr. <i>infra</i>)-, ecco allora che la concezione della ineluttabile condizione di peccabilità delle creature razionali, con annesso corollario del perpetuo rinnovarsi del mondo in dipendenza del perpetuo rinnovarsi del peccato, non si prospetta più come logica e inevitabile conseguenza della concezione cosmologica di Origene fondata sull'assoluta libertà delle creature razionali. Essa ammette anche un’altra possibile soluzione sul fondamento dell’unione logos-anima di Cristo.</p>

  <p class="NotaPie"><a href="#_FtntUp33_7" id="_FtntDown33_7">[33]</a> Origene adduce un esempio di cui volentieri si servivano gli Stoici per rappresentare l’unione dell’anima col corpo: cfr. SVF II, 153; II, 155. L’unione avveniva in maniera tale che i due corpi, pur compenetrandosi totalmente, conservavano ognuno intatta la propria natura.</p>

  <p class="NotaPie"><a href="#_FtntUp34_6" id="_FtntDown34_6">[34]</a> Mentre per gli Stoici l’unione fra fuoco e ferro avveniva in maniera che i due corpi conservavano intatta la loro natura, Origene sembra interpretare il tradizionale esempio nel senso che il ferro si trasforma in fuoco. Egli fa ciò sulla base di un tipo di unione illustrato da Aristotele, secondo cui una delle due sostanze predomina sull’altra in maniera tale da costituire la sostanza risultante, mentre l’altra, senza essere completamente annullata, si trova rispetto a quella nella relazione di materia rispetto a forma: cfr. <i>De gen. et corr</i>., I, 5; <span class="Vers">Alex. Aphrod</span>., <i>De mixione,</i> 9. Per maggiore informazione cfr. <span class="Vers">Wolfson</span>, <i>op. cit</i>., pp. 278 segg</p>

  <p class="NotaPie"><a href="#_FtntUp35_6" id="_FtntDown35_6">[35]</a> In altro contesto Origene dirà che, come il Figlio è immagine di Dio, cosi l’anima di Cristo è immagine dell’immagine di Dio: cfr. <i>Co. Rom</i>., VII, 7 (<i>Frag. in Rom</i>., 1, JTS, 13, p. 211), e in tal senso si viene a porre quasi una seconda immagine intermediaria fra il Padre e gli uomini, proposta come modello da seguire per l’unione di ogni anima con Cristo: cfr. <i>supra</i>. A questa concezione si riferisce anche, in forma generica, <i>Co. Io</i>., VI, 34 (18).</p>

  <p class="NotaPie"><a href="#_FtntUp36_6" id="_FtntDown36_6">[36]</a> Origene applica, a proposito dell'anima di Cristo, la distinzione già più volte avanzata fra la trinità santa e perfetta per natura e le creature che di tale santità e perfezione partecipano accidentalmente (I, 5, 3; I, 5, 5; I, 6, 2; <i>Ho. Num</i>., 11, 8): in tal modo l’anima di Cristo è assimilata al mondo della divinità, anche se su livello inferiore: cfr. <i>infra</i>. Per la partecipazione della natura umana al mondo della divinità cfr. <i>C. Cels</i>., III, 28.</p>

  <p class="NotaPie"><a href="#_FtntUp37_6" id="_FtntDown37_6">[37]</a> Nel § 4 è detto che esser unto con l’olio di letizia significa per l’anima essere riempita di Spirito santo; qui è detto che l’olio di letizia è la parola e la sapienza di Dio (cfr. anche IV, 4, 4). La connessione fra i due passi va intesa nel senso che, partecipando del logos e della sapienza divina, l’anima viene santificata dallo Spirito santo, cui questa grazia appartiene in maniera peculiare, anche se non esclusiva: cfr. I, 3, 6 e note.</p>

  <p class="NotaPie"><a href="#_FtntUp38_6" id="_FtntDown38_6">[38]</a> Qui e sotto per Cristo dobbiamo intendere essenzialmente l’anima di Cristo, elemento dominante della sua umanità: cfr. <i>supra</i> e IV, 2, 7.</p>

  <p class="NotaPie"><a href="#_FtntUp39_6" id="_FtntDown39_6">[39]</a> La dottrina origeniana dell’unione dell’anima di Cristo col logos è stata accusata ora di distinguere troppo nettamente le due entità unite solo da unione di carattere morale (nestorianesimo), ora invece di assorbire la natura umana in quella divina (monofisismo). A prescindere dall’arbitrio metodico di giudicare la dottrina di Origene sul metro di una problematica posteriore, il fatto stesso che le accuse si escludono a vicenda è prova della loro sostanziale infondatezza. La prima è antica: è formulata da Giustiniano (Mansi, IX, 528) e riprende quella ancora più antica secondo cui Origene avrebbe introdotto due Cristi (<span class="Vers">Pamph</span>., <i>Apol</i>., PG XVII, 588 segg.); molti studiosi moderni l’hanno ripresa. La seconda è stata formulata solo da pochi studiosi moderni (per una rapida rassegna cfr. W. <span class="Vers">Völker</span>, <i>Das Vollkommenheitsideal des Origenes,</i> Tübingen, 1931, pp. 110 segg.). In realtà Origene, come dimostra anche, nel suo tecnicismo, l’esempio del fuoco e del ferro, concepisce l’unione molto più stretta di unione semplicemente morale, come compenetrazione di carattere fisico dell'anima da parte del logos, pur salvaguardando sempre accuratamente la distinzione fra le due nature: cfr. ancora, in un contesto polemico, <i>Co. Mat</i>., XVI, 8, e A. <span class="Vers">Orbe</span>, <i>La unción del Verbo,</i> Roma, 1961, pp. 175 segg. Quanto ai passi in cui Origene presenta l’unione dell’anima di Cristo col logos come esempio da seguire da parte di ogni altra anima (cfr. <i>supra),</i> ciò non vuol significare che ogni altra anima si può unire al logos come l’anima di Cristo, ma semplicemente che, seguendo quell’esempio, essa potrà partecipare della natura divina, diventare spirito: cfr. <i>Co. Io</i>., I, 28 (30); <i>De Orat</i>., 9, 2; <span class="Vers">Völker</span>, <i>op. cii</i>., pp. 113 segg. (per il rapporto anima-spirito cfr. II, 8). L’assunzione, da parte del logos origeniano, di un’anima preesistente richiama sotto certi aspetti l’assunzione, da parte del salvatore valentiniano, del Cristo psichico, onde redimere, insieme con gli spirituali anche gli psichici (<i>Exc. ex Theod</i>., 58; <span class="Vers">Iren</span>., <i>Adv. Haer</i>., I, 6, 1). Ma, anche se Origene alla lontana può aver subito l’influsso di questa concezione, l’analogia resta generica ed esteriore: infatti il salvatore valentiniano, risalendo al cielo dopo aver compiuto la sua missione, abbandona il Cristo psichico (<i>Exc. ex Theod</i>., 61 seg.), mentre l’anima di Cristo resta indissolubilmente unita col logos, con cui costituisce ormai unico soggetto.</p>

  <p class="NotaPie"><a href="#_FtntUp40_6" id="_FtntDown40_6">[40]</a> <i>Lam</i>., 4, 20 è passo prediletto da Origene, come in <i>genere</i> tutti quelli della scrittura in cui si parla di ombra. Se si eccettua <i>Ho. Num</i>., 27, 12, dove l’interpretazione Cristo = riparo dalle tentazioni è determinata dal particolare contesto, Origene interpreta il passo sempre sulla base della opposizione ombra-verità, realtà; l’ombra della economia terrena in contrapposizione alla realtà della vita celeste, di cui l’altra è solo pallida prefigurazione e simbolo: in questo senso l’ombra può significare l’anima di Cristo, come qui; più spesso l’economia dell’incarnazione in senso generico (come già in <span class="Vers">Irene</span>., <i>Demonstr</i>., 71 e <span class="Vers">Clement</span>., <i>Exc. ex Theod</i>., 18): <i>Co. Rom</i>., VI, 2; <i>Co. Io</i>., II, 6 (4) (il logos incarnato ha parlato per ombra e immagini);<i> Co. Cant</i>., III, GCS VIII, 182 (collegamento con <i>Lc</i>., 1, 35; contrapposizione fra l’ombra del VT e del NT); <i>Ho. Ios</i>., 8, 4 (colleg. con <i>Lc</i>., 1, 35); <i>Dial. c. Her</i>., 27 (colleg. con <i>Col</i>., 3, 3; la vita presente in Cristo è ombra) = <i>Co. Mat</i>., XV, 12; talvolta <i>Lam</i>., <i>4,</i> 20 è riferito all’economia profetica: <i>Frag. in Lam</i>., 4, 20, PG XIII, 660. Rileviamo ancora una volta, dalla connessione di questi passi, come Origene non faccia alcuna distinzione fra l’anima di Cristo e Cristo uomo dotato anche di corpo.</p>

  <p class="NotaPie"><a href="#_FtntUp41_4" id="_FtntDown41_4">[41]</a> Origene ha sempre propugnato il passaggio dalla semplice fede dei semplici alla conoscenza delle realtà divine, ma ha sempre affermato che la fede è da sola sufficiente per la salvezza: cfr. III, 5, 8; <i>C. Cels</i>., VI, 13: <i>Co. Rom</i>.,III, 9; IX, 38; <i>Dial. c. Her</i>., 19.</p>

  <p class="NotaPie"><a href="#_FtntUp42_4" id="_FtntDown42_4">[42]</a> Cfr. il riferimento a Cristo uomo anche a <i>Sel. in Ps</i>., 88, PG XII, 1549.</p>

  <p class="NotaPie"><a href="#_FtntUp43_4" id="_FtntDown43_4">[43]</a> La stessa interpretazione, riferita all’imperfezione della vita attuale in confronto di quella futura, è a <i>Dial. c. Her</i>., 27. Per collegamento generico di <i>Col</i>., 3, 3 con <i>Io</i>., 11, 25 e 14, 6 (Cristo vita) cfr. <i>Co. Io</i>., XX, 39 (31); <i>Co. Mat</i>., XII, 33: <i>Co. Rom</i>., V, 10.</p>

  <p class="NotaPie"><a href="#_FtntUp44_3" id="_FtntDown44_3">[44]</a> La citazione dei passi scritturistici di cui solitamente si serve Origene per contrapporre l’imperfezione della nostra conoscenza per figure e simboli rispetto a quella finale determina esattamente anche la funzione intermediaria dell’anima di Cristo, che è soltanto propedeutica, corrispondente alla sua posizione di inferiorità nel mondo divino. Per il concetto di ombra riferito al VT rispetto al NT cfr. I, 1, 4 in nota; in riferimento all’economia ancora imperfetta inaugurata col NT cfr. <i>supra</i> e anche <i>Co. Io</i>., I, 7 (9) per la correlazione VT ombra del NT-NT ombra del vangelo eterno di <i>Apoc</i>., 14, 6. Per la distinzione fra ombra-immagine-verità come gradi successivi di conoscenza cfr. <i>Ho. XXXVIII Ps</i>., 2, 2. Cfr. anche IV, 3, 13.</p>

  <p class="NotaPie"><a href="#_FtntUp45_3" id="_FtntDown45_3">[45]</a> Cfr. i passi citati in nota a I, 4, 1.</p>

  <p class="NotaPie"><a href="#_FtntUp46_3" id="_FtntDown46_3">[46]</a> Cfr. II, 11, 7;<i> Co. Cant</i>., II e III, GCS VIII, 121, 160, 173, 211;<i> Co. Io</i>., I, 7 (9).</p>

  <p class="NotaPie"><a href="#_FtntUp47_3" id="_FtntDown47_3">[47]</a> Per dichiarazioni di questo genere cfr. II, 3, 7.</p>

  <div class="fixedButton">
    <a href="#start_15"><img src="../Images/Flecha.png" width="50%"/></a>
  </div>

  <a id="section_16"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_28">7. LO STESSO SPIRITO ERA IN MOSÈ<br/>NEGLI ALTRI PROFETI E NEGLI APOSTOLI&#160;<a href="#_FtntDown1_16" id="_FtntUp1_16">[1]</a></h2>

  <p class="Normal">1. Dopo quanto abbiamo trattato all’inizio&#160;<a href="#_FtntDown2_16" id="_FtntUp2_16">[2]</a> sul Padre il Figlio e lo Spirito santo secondo quanto richiedeva l’argomento&#160;<a href="#_FtntDown3_16" id="_FtntUp3_16">[3]</a>, abbiamo ripreso gli stessi argomenti dimostrando che lo stesso Dio è il creatore del mondo e il Padre del signore nostro Gesù Cristo, cioè che uno solo e lo stesso è il Dio della legge e dei profeti e dei vangeli; quindi riguardo a Cristo abbiamo spiegato in che modo colui che prima avevamo dimostrato essere parola e sapienza di Dio si sia fatto uomo: resta da trattare di nuovo brevemente anche dello Spirito santo.</p>

  <p class="Normal">Perciò&#160;<a href="#_FtntDown4_16" id="_FtntUp4_16">[4]</a> ora è tempo di dire qualcosa, secondo la nostra capacità, sullo Spirito santo che il nostro signore e salvatore nel vangelo secondo Giovanni ha chiamato paracleto (<i>Io</i>., 14, 16 ecc.). Infatti come lo stesso Dio e lo stesso Cristo&#160;<a href="#_FtntDown5_16" id="_FtntUp5_16">[5]</a>, così è lo stesso Spirito santo che è stato nei profeti e negli apostoli, cioè sia in quelli che credettero in Dio prima della venuta di Cristo sia in quelli che.per mezzo di Cristo son venuti a Dio. Abbiamo sentito che gli eretici osano parlare di due dèi&#160;<a href="#_FtntDown6_16" id="_FtntUp6_16">[6]</a> e di due Cristi&#160;<a href="#_FtntDown7_16" id="_FtntUp7_16">[7]</a>, ma da nessuno abbiamo mai sentito parlare di due Spiriti santi&#160;<a href="#_FtntDown8_16" id="_FtntUp8_16">[8]</a>. Come infatti avrebbero potuto affermare ciò fondandosi sulla scrittura? o che differenza avrebbero potuto introdurre fra Spirito santo e Spirito santo?, ammesso che si possa trovare definizione o descrizione dello Spirito santo. Concediamo pure a Marcione e Valentino&#160;<a href="#_FtntDown9_16" id="_FtntUp9_16">[9]</a> che è possibile introdurre differenze in Dio e descrivere una natura del Dio buono ed una natura del Dio giusto: ma chi riuscirà ad introdurre differenza nello Spirito santo? Credo che essi non possono trovare alcun indizio in questo senso.</p>

  <p class="Normal">2. Noi crediamo che di lui, come della sapienza e della parola di Dio, può partecipare senza alcuna differenza ogni creatura razionale&#160;<a href="#_FtntDown10_16" id="_FtntUp10_16">[10]</a>. Ma vedo che la venuta dello Spirito santo fra gli uomini si è propriamente manifestata dopo l’ascesa di Cristo in cielo più che prima della sua venuta. Infatti prima il dono dello Spirito santo veniva concesso soltanto ai profeti ed a pochi del popolo che lo avessero meritato. Invece dopo la venuta del salvatore è stato scritto che si è adempiuto ciò che era stato detto dal profeta Gioele: <i>Avverrà negli ultimi giorni: effonderò il mio spirito su tutta la carne e profeteranno</i> (<i>Act</i>., 2, 16 seg.; <i>Ioel</i>, 3, 1); e questo equivale a dire: <i>Tutte le genti gli serviranno</i> (<i>Ps</i>., 71, 11). Per la grazia dello Spirito santo&#160;<a href="#_FtntDown11_16" id="_FtntUp11_16">[11]</a>, fra tante altre cose, si è rivelato anche questo di meraviglioso: che fino allora solo pochi, i profeti e a stento qualcuno del popolo, potevano intendere ciò che è scritto nei profeti e nella legge mosaica al di là del senso letterale&#160;<a href="#_FtntDown12_16" id="_FtntUp12_16">[12]</a> e comprendervi qualcosa di più importante, cioè il senso spirituale; invece ora sono innumerevoli&#160;<a href="#_FtntDown13_15" id="_FtntUp13_15">[13]</a> i credenti che, anche se non riescono ad intendere il significato spirituale in tutta estensione pienezza e organicità, tuttavia sono convinti&#160;<a href="#_FtntDown14_15" id="_FtntUp14_15">[14]</a> quasi tutti che la circoncisione non deve essere intesa corporalmente e neppure il riposo del sabato e il sacrificio della pecora, e che non questo avevano di mira i precetti che Dio dava a Mosè. E non v’è dubbio che questa convinzione è ispirata in tutti dalla potenza dello Spirito santo&#160;<a href="#_FtntDown15_15" id="_FtntUp15_15">[15]</a>.</p>

  <p class="Normal">3. Molteplici&#160;<a href="#_FtntDown16_14" id="_FtntUp16_14">[16]</a> sono i modi in cui Cristo si fa conoscere, per cui, anche se è sapienza, non in tutti opera con l’efficacia della sapienza ma solo in coloro che in lui alla sapienza si applicano; e anche se è detto medico&#160;<a href="#_FtntDown17_13" id="_FtntUp17_13">[17]</a> (<i>Mt</i>., 9, 12), non agisce da medico con tutti ma solo con quelli che, comprendendo la gravità del loro male, si rifugiano nella sua misericordia per ottenere la guarigione: così penso anche dello Spirito santo, in cui è ogni natura di doni&#160;<a href="#_FtntDown18_13" id="_FtntUp18_13">[18]</a>. Infatti per opera dello spirito&#160;<a href="#_FtntDown19_13" id="_FtntUp19_13">[19]</a> ad alcuni è data parola di sapienza, ad altri parola di scienza, ad altri la fede (<i>I Cor</i>., 12, 8 seg.): e così nei singoli che lo possono accogliere lo Spirito santo si manifesta e si fa conoscere così come ha bisogno colui che avrà meritato di partecipare di lui. Non comprendendo queste divisioni e differenze, coloro che&#160;<a href="#_FtntDown20_13" id="_FtntUp20_13">[20]</a> lo sentono chiamato paracleto nel vangelo (<i>Io</i>., 14, 16 ecc.) ma non considerano per quale opera e azione sia così chiamato, lo hanno messo alla pari di non so quali altri spiriti dappoco e così hanno cercato di turbare le chiese di Cristo, provocando non piccole discordie fra i fratelli. Invece il vangelo ce lo presenta dotato di tanta potenza e maestà da dire che gli apostoli non avrebbero potuto comprendere ancora ciò che il salvatore voleva loro insegnare se non quando sarebbe giunto lo Spirito santo&#160;<a href="#_FtntDown21_13" id="_FtntUp21_13">[21]</a> (<i>Io</i>., 16, 12 segg.), che&#160;<a href="#_FtntDown22_13" id="_FtntUp22_13">[22]</a> diffondendosi nelle loro anime li avrebbe illuminati sul significato e la fede della trinità. Costoro invece, per la pochezza della loro intelligenza, per cui non solo non sanno spiegare coerentemente ciò che è esatto ma non possono neppure prestare ascolto a ciò che diciamo noi, sono incorsi nell’errore valutando la sua divinità meno di quanto è doveroso, piuttosto corrotti dallo spirito dell’errore&#160;<a href="#_FtntDown23_14" id="_FtntUp23_13">[23]</a> che istruiti dall’insegnamento dello Spirito santo, secondo quanto ha detto l’apostolo: Seguendo la dottrina degli spiriti demoniaci che proibiscono le nozze, per morte e rovina di molti, e comandano di astenersi a sproposito dai cibi (<i>I Tim</i>., 4, 1 segg.), per sedurre le anime dei semplici con l’ostentazione di più severa condotta di vita.</p>

  <p class="Normal">4. Occorre perciò che noi sappiamo che lo Spirito santo è paracleto in quanto insegna&#160;<a href="#_FtntDown24_12" id="_FtntUp24_12">[24]</a> verità troppo grandi per essere rivelate con la voce: per così dire, quelle che sono ineffabili e che all’uomo non è permesso di dire (<i>II Cor</i>., 12, 4), cioè quelle che non possono essere rivelate dalla parola dell’uomo. Infatti credo che qui Paolo abbia detto <i>non è permesso</i> col significato di <i>non è possibile</i>, come là dove dice: <i>Tutto è permesso ma non tutto giova; tutto è permesso ma non tutto edifica</i> (<i>I Cor</i>., 10, 23): infatti dice che a noi sono permesse le cose che sono in nostro potere, per cui le possiamo avere. Quanto poi al fatto che lo Spirito santo è detto paracleto, questo deriva da « consolazione » (παράκλησις in latino si dice consolazione): se infatti uno avrà meritato di partecipare dello Spirito santo, conosciuti ineffabili misteri&#160;<a href="#_FtntDown25_12" id="_FtntUp25_12">[25]</a>, ottiene consolazione e allegrezza&#160;<a href="#_FtntDown26_12" id="_FtntUp26_12">[26]</a> di cuore. Infatti, quando per rivelazione dello spirito avrà conosciuto perché ed in qual modo avvengono tutte le cose, la sua anima non potrà più essere turbata&#160;<a href="#_FtntDown27_12" id="_FtntUp27_12">[27]</a> e rattristata da alcuna cosa; né alcuna cosa lo potrà spaventare, poiché aderendo alla parola e alla sapienza di Dio dice signore Gesù nello Spirito santo (<i>I Cor</i>., 12, 3).</p>

  <p class="Normal">Poiché abbiamo parlato di paracleto e nei limiti delle nostre capacità abbiamo cercato di spiegare il significato di questa parola, aggiungiamo che anche il nostro salvatore è chiamato paracleto nell’epistola di Giovanni, dove è scritto: <i>Se uno di noi avrà peccato, abbiamo un paracleto presso il Padre, Gesù Cristo il giusto, che è la vittima di -propiziazione Per i nostri peccati</i> (<i>I Io</i>., 2, 1 seg.). Consideriamo allora se l’appellativo « paracleto » abbia un significato per il salvatore ed un altro per lo Spirito santo. Sembra infatti che il salvatore sia detto paracleto in quanto intercessore&#160;<a href="#_FtntDown28_12" id="_FtntUp28_12">[28]</a> (infatti in greco paracleto significa intercessore e consolatore), perché dal contesto, in cui è detto che egli è vittima di propiziazione per i nostri peccati, il nome di paracleto per il salvatore sembra doversi intendere soprattutto nel senso di intercessore; infatti si dice che egli intercede presso il Padre per i nostri peccati. Invece intendiamo paracleto lo Spirito santo nel senso di consolatore, perché dà consolazione alle anime alle quali rivela il senso della conoscenza spirituale.</p>

  <hr/>

  <p class="NotaPie"><a href="#_FtntUp1_16" id="_FtntDown1_16">[1]</a> In conformità a quanto abbiamo notato per le precedenti trattazioni dedicate al Padre e al Figlio, anche questa dedicata allo Spirito santo, nei confronti di quella di 1, 3, è caratterizzata da maggiore aderenza alla regola di fede. A I, 3 Origene aveva trattato quasi esclusivamente di questioni libere: origine dello Spirito santo, estensione e carattere della sua operazione; invece qui l’esposizione, in armonia con quella dedicata al Padre, insiste nel rilevare l’unità dello Spirito santo e quindi dell’ispirazione dei due testamenti, mettendo però bene in evidenza il progresso dalla vecchia alla nuova economia e ribadendo il valore simbolico della prima (§§ 1-2). La successiva esposizione sui vari carismi donati dallo spirito alla chiesa (§ 3) è diretta contro gli eretici, cosi come la precedente: prima son presi di mira gli Gnostici, dopo i Montanisti. Alla fine Origene spiega l’appellativo di paracleto dato allo Spirito santo nel vangelo di Giovanni (§ 4), anche in relazione al fatto che lo stesso appellativo è dato, dal medesimo autore, anche al Figlio. Nei mss. rufiniani il titolo di questo capitolo è <i>Lo Spirito santo</i>.</p>

  <p class="NotaPie"><a href="#_FtntUp2_16" id="_FtntDown2_16">[2]</a> Cioè a I, 1-3.</p>

  <p class="NotaPie"><a href="#_FtntUp3_16" id="_FtntDown3_16">[3]</a> Si era trattato soprattutto di questioni libere, più o meno direttamente connesse col problema della corporeità o incorporeità di Dio e delle creature razionali.</p>

  <p class="NotaPie"><a href="#_FtntUp4_16" id="_FtntDown4_16">[4]</a> <i>Perciò... due spiriti santi</i> (p. 297, 1. 6): cfr. il testo di questo passo in <span class="Vers">Pamph</span>., <i>Apol</i>., PG XVII, 564 seg.</p>

  <p class="NotaPie"><a href="#_FtntUp5_16" id="_FtntDown5_16">[5]</a> Alla luce di questo contesto la trattazione sul Cristo incarnato di II, 6 sembra aver avuto anche lo scopo di rilevare l'unità fra questi e il Cristo preesistente; cfr. <i>infra</i>.</p>

  <p class="NotaPie"><a href="#_FtntUp6_16" id="_FtntDown6_16">[6]</a> Cfr. II, 4-5.</p>

  <p class="NotaPie"><a href="#_FtntUp7_16" id="_FtntDown7_16">[7]</a> Nelle perdute <i>Hypotyposeis</i> Clemente parlava di due verbi divini, di cui il secondo, emanazione del verbo del Padre, si era incarnato (cfr. <span class="Vers">Phot</span>., <i>Bibl</i>., cod. 109). Ma qui è più probabile che Origene si riferisca alla distinzione gnostica, variamente atteggiata, fra il Cristo preesistente e il Cristo crocifisso: si pensi al Cristo pleromatico e al Cristo psichico dei Valentiniani.</p>

  <p class="NotaPie"><a href="#_FtntUp8_16" id="_FtntDown8_16">[8]</a> Origene è meno deciso nel <i>Frag. in Titum</i> (PG XIV, 1304 seg.), dove dice che se uno distingue lo Spirito santo che ha ispirato i profeti da quello che ha ispirato gli apostoli commette lo stesso peccato di chi distingue il Dio del NT dal Dio del VT. In effetto gli Gnostici non distinguevano esplicitamente due spiriti, come invece distinguevano il Dio del VT dal Dio del NT; ma la distinzione che essi facevano fra la vecchia e la nuova economia comportava anche la distinzione fra l’ispirazione del VT e del NT, cioè fra lo spirito del Padre che aveva ispirato gli apostoli e lo spirito del demiurgo che aveva ispirato Mosè e i profeti.</p>

  <p class="NotaPie"><a href="#_FtntUp9_16" id="_FtntDown9_16">[9]</a> Origene associa sistematicamente questi due eretici e Basilide come propugnatori delle fondamentali proposizioni gnostiche, considerandoli come gli eretici più importanti: cfr. II, 9, 5; <i>Ho. Num</i>., 12, 2; <i>Ho. Ios</i>., 12, 3; <i>Ser. Mat</i>., 38, e anche <i>Ho. Reg</i>., 1, 10; <i>Ho. Ez</i>., 8, 2; <i>Ho. Ier</i>., 10, 5; <i>Co. Mat</i>., XII, 12; XII, 23; <span class="Vers">Clem</span>., <i>Str</i>., VII, 17, 108. Qui egli riconosce che sulla base della scrittura era possibile trovare argomenti per distinguere il Dio giusto del VT dal Dio buono del NT. Invece la scrittura non autorizzava alcuna distinzione in merito allo Spirito santo.</p>

  <p class="NotaPie"><a href="#_FtntUp10_16" id="_FtntDown10_16">[10]</a> Per la partecipazione, da parte delle creature razionali, a Cristo in quanto logos cfr. I, 3, 5 segg. Quanto qui afferma Origene sulla partecipazione allo Spirito santo da parte di tutte le creature razionali sembra in contraddizione con I, 3, 5, in cui si afferma che solo i santi partecipano dello spirito. Ma in questo contesto antignostico l’affermazione origeniana va intesa nel senso che la partecipazione allo Spirito santo non è limitata, come volevano Valentino e i suoi, ad una categoria privilegiata di persone distinte dalle altre quanto alla natura, ma è aperta senza distinzione a tutti gli uomini che di tale partecipazione si renderanno meritevoli con la loro condotta (= santi).</p>

  <p class="NotaPie"><a href="#_FtntUp11_16" id="_FtntDown11_16">[11]</a> Lo Spirito santo non soltanto ispira gli agiografi del vecchio e del nuovo testamento, ma dà ai lettori che col loro impegno l’avranno meritato la possibilità di penetrare il più vero e riposto significato della scrittura: cfr. <i>De Pr</i>., I, <i>praef)</i>., 8; <i>Ho. Gen</i>., 9, 1; <i>Ho. Lev</i>., <i>6,</i> 6; 13, 6; <i>Ho. Num</i>., 26, 3;<i> Co. Cant. prol</i>. GCS VIII, 77; <span class="Vers">Tert</span>., <i>Praescr</i>., 28, 1; <span class="Vers">Clem</span>., <i>Str</i>., II, 2, 7; <span class="Vers">Greg. Thaum</span>., <i>Orat. Paneg</i>., 15.</p>

  <p class="NotaPie"><a href="#_FtntUp12_16" id="_FtntDown12_16">[12]</a> Su questa distinzione si fonda la speculazione origeniana in ogni campo. Solo la conoscenza approfondita, non letterale del testo sacro permette di conoscere e interpretare con esattezza il deposito della fede: cfr. IV, 2, 1. E su questa base è fondata anche la distinzione fra cristiani semplici e perfetti: cfr. IV, 2, 4.</p>

  <p class="NotaPie"><a href="#_FtntUp13_15" id="_FtntDown13_15">[13]</a> Cfr. i vari passi in cui Clemente afferma che Cristo ha apportato la vera, spirituale conoscenza delle antiche scritture: <i>Str</i>., VI, 8, 68; VI, 15, 125; VI, 15, 127. La vasta diffusione del cristianesimo è più volte rilevata da Origene: IV, 1, 2; <i>C. Cels</i>., III, 9; VII, 26.</p>

  <p class="NotaPie"><a href="#_FtntUp14_15" id="_FtntDown14_15">[14]</a> Cfr. <i>C. Cels</i>., II, 7; <i>Ho. Gen</i>., 3, 4 segg.; <i>Ho. Num</i>., 23, 4; <i>Ho. Lev</i>., 1, 2 segg.; <i>Co. Rom</i>., II, 13. Qui Origene dà giudizio sostanzialmente positivo della fede imperfetta dei semplici, che solo in minima parte riescono a penetrare il significato spirituale della scrittura. Ma usualmente il suo atteggiamento verso questi <i>simpliciores</i> è più duro: cfr., p. es., <i>Ho. Ios</i>., 9, 9. La duplicità di questo atteggiamento si coglie bene nel <i>Contro Celso,</i> dove Origene da una parte difende i <i>simpliciores</i> dalle accuse del filosofo esaltando la semplice fede di fronte alla sapienza pagana, ma dall’altra non esita a rilevare l’imperfezione e gli equivoci che tale fede caratterizzano: cfr. <i>C. Cels</i>., I, 9; I, 13; III, 79; V, 16; V, 20.</p>

  <p class="NotaPie"><a href="#_FtntUp15_15" id="_FtntDown15_15">[15]</a> Nel passo che qui si conclude Origene formula con precisione il concetto del progresso della nuova economia rispetto all’antica, ravvisandolo nel molto maggior numero di coloro che ora, rispetto a prima, possono comprendere il senso spirituale della scrittura. Ma su questo punto egli è stato sempre un po’ ondeggiante, perché da una parte non poteva negare, con Giustino Ireneo Clemente, il perfezionamento che il NT aveva arrecato al VT, ma dall’altra era restio a darvi troppo rilievo temendo di favorire così gli Gnostici che deprimevano radicalmente la vecchia economia rispetto alla nuova: cfr., per questo atteggiamento variamente sfumato, <i>Co. Io</i>., I, 7 (9); VI, 3 (2), 4 (2), 5 (2); XIII, 5, 44, 46, 47 (46), 48 (46); XIX, 5 (1); <i>Ho. Ios</i>., 3, 2; <i>De Pr</i>., III, 3, 1 e nota; IV, 1, 6; IV, 2, 3.</p>

  <p class="NotaPie"><a href="#_FtntUp16_14" id="_FtntDown16_14">[16]</a> Cfr. I, 2, 1 segg. Per Cristo sapienza cfr. anche I, 3, 8. <i>Modi in cui si fa conoscere;</i> Ruf. <i>intellectus</i> che rende forse ἐπίνοιαι.</p>

  <p class="NotaPie"><a href="#_FtntUp17_13" id="_FtntDown17_13">[17]</a> Cfr. <i>Co. Io</i>., I, 20 (22); <i>De Pr</i>., II, 10, 6 in nota.</p>

  <p class="NotaPie"><a href="#_FtntUp18_13" id="_FtntDown18_13">[18]</a> Cfr. I, 3, 7 e nota.</p>

  <p class="NotaPie"><a href="#_FtntUp19_13" id="_FtntDown19_13">[19]</a> Sull’azione dello Spirito santo cfr. anche <i>De Orat</i>., 28, 3; <i>Ho. Ez</i>., 2, 2; 6, 6; <i>Ho. Num</i>., 9, 9; <i>C. Cels</i>., V, 1; VI, 70; <i>Co. Rom</i>., III, 8; IV, 5.</p>

  <p class="NotaPie"><a href="#_FtntUp20_13" id="_FtntDown20_13">[20]</a> Si tratta senza dubbio dei Montanisti, come risulta dal raffronto con <i>Frag. in Tit.;</i> PG XIV, 1306, dove si accusano questi eretici (o forse scismatici: cfr. <i>ibid.)</i> di proibire le nozze e predicare l’astensione dai cibi, come alla fine del nostro passo. Cfr. altri testi antimontanisti a <i>Co. Mat</i>., XV, 30; <i>Ser. Mat</i>., 28: la loro scarsezza fa capire che Origene non dovette annettere grande importanza a questa eresia. Si è anche pensato che questo passo dei <i>Princìpi</i> sia stato interpolato da Rufino, in quanto i Montanisti non consideravano affatto <i>vilis</i> lo Spirito santo ma ne avevano la più grande considerazione: in questo caso Rufino si sarebbe riferito a eretici successivi, forse ai Manichei, che vedevano in Mani il paracleto (cfr. <span class="Vers">Schnitzer</span>, p. 128). Ma l’ipotesi è insostenibile dato il parallelo, sopra rilevato, fra questo passo e il <i>Frag. in Titum</i>. L’accusa che qui Origene muove ai Montanisti non è di svilire l’autorità dello Spirito santo, ma di considerare come sua ispirazione l'ispirazione degli spiriti maligni, come è rilevato anche a <i>Co. Mat</i>., XV, 30.</p>

  <p class="NotaPie"><a href="#_FtntUp21_13" id="_FtntDown21_13">[21]</a> Cfr. per questa citazione I, 3, 4 e nota.</p>

  <p class="NotaPie"><a href="#_FtntUp22_13" id="_FtntDown22_13">[22]</a> <i>che... trinità;</i> Schnitzer (1. 11) ritiene che questa sia interpolazione rufiniana, in quanto contrasterebbe con l’inizio del § 4, dove è scritto che lo Spirito santo insegna verità troppo grandi per essere rivelate con la voce. Non ravviso fra i due passi alcuna contraddizione, in quanto il mistero della trinità è appunto una di quelle verità ineffabili cui si allude nel § 4. Lungi dal contrastarlo, il secondo passo conferma il primo: questo infatti deve essere inteso non nel senso che viene comunicata dallo spirito all’uomo la conoscenza piena della trinità, in quanto Dio è per sua natura incomprensibile (I, 1, 5, IV. 4, 10), ma solo nel senso che, per grazia dello Spirito santo, l’uomo acquisisce parziale e limitata conoscenza di questo mistero.</p>

  <p class="NotaPie"><a href="#_FtntUp23_13" id="_FtntDown23_14">[23]</a> Cfr. <i>Co. Mat</i>., XV, 30, con citazione di <i>I Tim</i>., 4, 1.</p>

  <p class="NotaPie"><a href="#_FtntUp24_12" id="_FtntDown24_12">[24]</a> La realtà divina è inesprimibile da parte degli uomini: anche chi gode della privilegiata rivelazione dello Spirito santo non può esprimere con parole questa rivelazione. L’interpretazione di <i>non è permesso</i> di <i>II Cor</i>., 12, 4 = <i>non è possibile</i> ribadisce questo concetto: l’impossibilità per Paolo di descrivere la rivelazione che gli era stata fatta non dipendeva da impedimento di carattere morale ma da vera e propria incapacità fisica. Solo il Figlio può pensare e pronunciare gli ἄρρητα ῤήματα che sono degni di Dio: <i>Co. Io</i>., XXXII, 28 (18).</p>

  <p class="NotaPie"><a href="#_FtntUp25_12" id="_FtntDown25_12">[25]</a> Per il tono formulare di questa espressione cfr. I, 6, 2 e <span class="Vers">Bardy</span>, op. cit., p. 128.</p>

  <p class="NotaPie"><a href="#_FtntUp26_12" id="_FtntDown26_12">[26]</a> Per il motivo dell’allegrezza che dà la conoscenza delle realtà divine cfr. <i>Co. Io</i>., I, 30 (33), dove esso è connesso col motivo filoniano della <i>sobria ebrietas</i> (cfr. H. <span class="Vers">Lewy</span>, <i>Sobria ebrietas,</i> Giessen, 1929), e <i>Ho. XXXVI Ps</i>., 1, 4, dove è connesso con la dottrina dei sensi spirituali.</p>

  <p class="NotaPie"><a href="#_FtntUp27_12" id="_FtntDown27_12">[27]</a> Si pensi al ruolo determinante che ha nel pensiero di Clemente l’ideale della <i>ἀπάθεια,</i> mèta e coronamento della perfezione: cfr. <i>Str</i>., VII, 10-14. Per Origene, come per lui, non si tratta di stato d’animo raggiungibile, alla maniera stoica, col solo prolungato sforzo delle capacità umane, ma di un dono divino, che premia l’intenzione e la volontà dell’uomo: cfr. <i>Sel. in Ps</i>., 17, 21, PG XII, 1232 seg.; <i>Co. Io</i>., XX, 27 (22); <i>C. Cels</i>., VIII, 8.</p>

  <p class="NotaPie"><a href="#_FtntUp28_12" id="_FtntDown28_12">[28]</a> Per questa funzione di Cristo, sempre in connessione con <i>I Io</i>., 2, 1-2, cfr. <i>Ho. Lev</i>., 7, 2; <i>De Orat</i>., 15, 4; <i>C. Cels</i>., VII, 13; per il valore universale dell’intercessione cfr. <i>C. Cels</i>., III, 49; IV, 28. Per Gesù paracleto = consolatore, soccorritore cfr. <i>Exc. ex Theod</i>., 23, 2; <span class="Vers">Clem</span>. <i>Adumbr</i>., <i>I Io</i>., <i>2,</i> 1.</p>

  <div class="fixedButton">
    <a href="#start_16"><img src="../Images/Flecha.png" width="50%"/></a>
  </div>

  <a id="section_17"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_29">8. L’ANIMA&#160;<a href="#_FtntDown1_17" id="_FtntUp1_17">[1]</a></h2>

  <p class="Normal">1. Ora l’ordine della trattazione vuole che parliamo dell’anima in generale&#160;<a href="#_FtntDown2_17" id="_FtntUp2_17">[2]</a>, cominciando dagli esseri inferiori per salire ai superiori. Nessuno infatti dubita che tutti gli animali sono dotati di anima, anche quelli che vivono nell’acqua. Tale è l’opinione comune, cui si aggiunge anche la conferma della scrittura che dice: <i>Dio creò i grandi animali marini e ogni anima di animali che strisciano, che le acque produssero secondo il loro genere</i> (<i>Gen</i>., 1, 21). Tale opinione comune trova conferma anche in coloro che danno precisa definizione dell’anima. Essa infatti è definita sostanza φανταστικἡ e ὁρματικἠ), che in latino, anche se con traduzione non precisa, può dirsi «sensibile e mobile»&#160;<a href="#_FtntDown3_17" id="_FtntUp3_17">[3]</a>: tale definizione si addice a tutti gli animali, anche a quelli marini; e si adatta convenientemente anche agli uccelli. E la scrittura aggiunge l’autorità di altra precisazione, dove dice: <i>Non mungerete il sangue perché l’anima di ogni carne è il suo sangue, e voi non mangerete l’anima con le carni</i> (<i>Lev</i>., 17, 14), dove chiaramente il sangue di tutti gli animali indica la loro anima&#160;<a href="#_FtntDown4_17" id="_FtntUp4_17">[4]</a>. Se poi qualcuno, poiché la scrittura dice che l’anima di ogni carne è il suo sangue, chiede delle api, delle vespe, delle formiche e degli animali che sono nel mare: ostriche conchiglie, e di tutti gli altri animali che son privi di sangue ma che evidentemente son dotati di anima, risponderemo che l’effetto che negli altri animali produce la forza del rosso sangue, in questi deriva dall’umore che è in loro, anche se è di altro colore: infatti il colore non interessa, purché sia sostanza vitale&#160;<a href="#_FtntDown5_17" id="_FtntUp5_17">[5]</a>. Quanto ai giumenti ed alle pecore, nessuno dubita che sian dotati di anima, e lo dimostra chiaramente la scrittura là dove Dio dice: <i>La terra produca anime vive secondo il loro genere, quadrupedi rettili e animali della terra secondo il loro genere</i> (<i>Gen</i>., 1, 24). Quanto all’uomo, pur se non v’è alcun dubbio e nessuno può sollevare questioni, anche la sacra scrittura dice che <i>Dio soffiò sul suo volto il soffio della vita e l’uomo diventò anima viva</i> (<i>Gen</i>., 2, 7).</p>

  <p class="Normal">Resta da indagare sugli angeli, se son dotati di anime o sono essi stessi anime&#160;<a href="#_FtntDown6_17" id="_FtntUp6_17">[6]</a>, e sulle altre potenze celesti e sulle potenze avverse. Non ho trovato alcuna attestazione della scrittura in cui si dica che gli angeli e quanti sono gli spiriti divini che servono Dio (<i>Hebr</i>., 1, 14), son dotati di anima ovvero sono essi stessi anime: tuttavia molti pensano che siano esseri dotati di anima. Quanto a Dio, troviamo scritto: <i>Porrò la mia anima sull’anima che avrà mangiato il sangue e la sradicherò dal suo popolo</i> (<i>Lev</i>., 17, 10) e in altro passo: <i>Le vostre nuove lune, i sabati e il giorno di festa non li gradisco. La mia anima odia i vostri digiuni, le vostre feste, le vostre solennità</i> (<i>Is</i>., 1, 13 seg.). E nel XXI salmo è detto di Cristo (è certo che il salmo è annoverato fra quelli pronunciati da lui stesso, come conferma il vangelo (<i>Mt</i>., 27, 46]): <i>Signore, non tener lontano da me il tuo aiuto, difendimi, libera dalla spada la mia anima e dal potere del cane la mia vita</i> (<i>Ps</i>., 21, 20 seg.). Potremmo addurre molte altre testimonianze sull’anima di Cristo incarnato.</p>

  <p class="Normal">2. Ma sull’anima di Cristo provvede il modo dell’incarnazione ad eliminare ogni questione: infatti, come ha avuto vera carne, così ha avuto vera anima. È invece difficile comprendere e spiegare&#160;<a href="#_FtntDown7_17" id="_FtntUp7_17">[7]</a> come si debba intendere quella che nelle scritture è detta anima di Dio: infatti una volta per tutte noi affermiamo che Dio è natura semplice, priva di ogni mescolanza e aggiunta. Tuttavia, comunque debba essere intesa, talvolta è nominata l’anima di Dio. Sull’anima di Cristo&#160;<a href="#_FtntDown8_17" id="_FtntUp8_17">[8]</a> non c’è alcun dubbio. E allora non mi sembra arbitrario pensare allo stesso modo anche riguardo agli angeli e alle altre potenze celesti&#160;<a href="#_FtntDown9_17" id="_FtntUp9_17">[9]</a>, tanto più che la definizione di anima si adatta anche a loro. Chi infatti potrà negare che essi sono dotati di sensibilità razionale e di movimento? Per cui, se è esatto definire l’anima sostanza razionalmente sensibile e mobile, tale definizione si adatta anche agli angeli. Infatti che cos’altro c’è in loro se non sensibilità razionale e movimento? E a quanti si adatta una sola definizione, deve essere la stessa anche la sostanza. D’altra parte&#160;<a href="#_FtntDown10_17" id="_FtntUp10_17">[10]</a> Paolo parla di uomo animale, che non può accogliere ciò che è dello spirito di Dio e che considera stolto ciò che insegna lo Spirito santo e non può comprendere ciò che si giudica secondo lo spirito (<i>I Cor</i>., 2, 14). E in altro luogo Paolo dice che viene seminato un corpo animale e risorge un corpo spirituale (<i>I Cor</i>., 15, 44), rivelando che nella resurrezione dei giusti non ci sarà più nulla di animale in coloro che avranno meritato la vita dei beati. Ma allora esaminiamo se l’anima sia sostanza che, in quanto anima, è imperfetta. (Se essa sia imperfetta perché decaduta dallo stato di perfezione ovvero perché creata tale da Dio, l’esamineremo&#160;<a href="#_FtntDown11_17" id="_FtntUp11_17">[11]</a> quando cominceremo a trattare in ordine tutti questi argomenti). Se infatti l’uomo animale non accoglie ciò che è dello spirito di Dio e, perché è animale, non può comprendere la natura superiore, cioè divina, forse proprio per questo motivo Paolo, volendo insegnarci più chiaramente che cosa sia ciò per cui possiamo conoscere le cose dello spirito, cioè spirituali, unisce e associa con lo Spirito santo più l’intelligenza che l’anima. Penso che questo egli voglia dimostrare allorché dice&#160;<a href="#_FtntDown12_17" id="_FtntUp12_17">[12]</a>: <i>Pregherò con lo spirito ma, pregherò anche con l’intelligenza; dirò un inno con lo spirito ma anche con l’intelligenza</i> (<i>I Cor</i>., 14, 15). Non dice: Pregherò con l’anima, ma con lo spirito e l’intelligenza; e non dice: Dirò un inno con l’anima, ma con lo spirito e l’intelligenza.</p>

  <p class="Normal">3. Ma forse mi chiederai: Se è l’intelligenza che prega e canta con lo spirito ed è essa che riceve perfezione e salvezza, perché mai Pietro dice: <i>Ottenendo come oggetto della nostra fede la salvezza delle anime nostre</i> (<i>I Petr</i>., 1, 9)? Se l’anima&#160;<a href="#_FtntDown13_16" id="_FtntUp13_16">[13]</a> non prega né canta con lo spirito come potrà sperare la salvezza? 〈per cui&#160;<a href="#_FtntDown14_16" id="_FtntUp14_16">[14]</a> con la massima cautela bisogna esaminare se l’anima, conseguita la salvezza e giunta alla vita beata, non cessi di essere anima. Come infatti il salvatore è venuto a salvare ciò che era perduto, e quando viene salvato non è più perduto ciò che era perduto, così se il signore è venuto a salvare l’anima che era andata perduta, non rimarrà più anima l’anima salvata. E ancora bisognerà esaminare se, come ciò che era perduto esisteva allorché non era perduto e continuerà ad esistere quando non sarà più perduto, così anche l’anima esisteva allora quando non era anima e continuerà ad esistere quando non sarà più anima〉.</p>

  <p class="Normal">Alcuni indagando più a fondo hanno pensato che proprio dal significato che la parola anima ha in greco&#160;<a href="#_FtntDown15_16" id="_FtntUp15_16">[15]</a> si potesse ricavare un interessante concetto. Infatti la sacra scrittura&#160;<a href="#_FtntDown16_15" id="_FtntUp16_15">[16]</a> definisce Dio fuoco&#160;<a href="#_FtntDown17_14" id="_FtntUp17_14">[17]</a> quando dice: <i>Il Dio nostro e fuoco che divora</i> (<i>Hebr</i>., 12, 29; <i>Deut</i>., 4, 24). E della sostanza degli angeli è detto&#160;<a href="#_FtntDown18_14" id="_FtntUp18_14">[18]</a>: <i>Egli fa dei suoi angeli spiriti e dei suoi servi fiamma ardente</i> (<i>Hebr</i>., 1, 7; <i>Ps</i>., 103, 4); e in altro luogo: <i>Apparve l'angelo del signore nella fiamma di fuoco nel rovo</i> (<i>Ex</i>., 3, 2). Inoltre abbiamo ricevuto il precetto di essere ardenti nello spirito (<i>Rom</i>., 12, 11), e ciò dimostra che ardente e di fuoco è la parola di Dio. E Geremia sente da colui che gli dava oracoli&#160;<a href="#_FtntDown19_14" id="_FtntUp19_14">[19]</a>: <i>Ecco, ho posto le mie parole sulla tua bocca, il fuoco</i> (<i>Ier</i>., 1, 9). Pertanto come Dio è fuoco, gli angeli fiamma di fuoco, i santi ardenti nello spirito, viceversa diremo che quanti si sono allontanati dall’amore di Dio, si sono senza dubbio raffreddati nell’amore per lui e son diventati freddi. Dice infatti il signore che <i>aumentando l’iniquità, si raffredderà l’amore dei più</i> (<i>Mt</i>., 24, 12). E tutte quelle entità che nella sacra scrittura simboleggiano la potenza avversa sono sempre fredde&#160;<a href="#_FtntDown20_14" id="_FtntUp20_14">[20]</a>. Infatti il diavolo è detto serpente e dragone (<i>Apoc</i>., 12, 9; 20, 2): e cosa puoi trovare di più freddo? Ed è detto che il dragone regna nelle acque (<i>Ez</i>., 29, 3), e ciò si dice anche di uno degli spiriti maligni che il profeta afferma trovarsi nel mare (<i>Ez</i>., 32, 2). E altrove il profeta dice: <i>Colpirò con la spada santa il dragone, serpente che fugge, il dragone, serpente perverso, e lo ucciderà</i> (<i>Is</i>., 27, 1); e in altro passo: <i>Anche se si allontaneranno dai miei occhi e fuggiranno nel profondo del mare, lì darò ordine al dragone e li morderà</i> (<i>Amos</i>, 9, 3). E in Giobbe questo è detto re di tutti gli esseri che sono nell’acqua (<i>Iob,</i> 41, 25). Il profeta annunzia che da Borea vengono i mali sopra tutti coloro che abitano la terra (<i>Ier</i>., 1, 14): e il vento Borea è indicato come freddo nelle scritture, come è scritto nella Sapienza: <i>Vento freddo Borea</i>&#160;<a href="#_FtntDown21_14" id="_FtntUp21_14">[21]</a> (<i>Eccli</i>., 43, 20). E senza dubbio dobbiamo riferire ciò al diavolo. Pertanto, se ciò che è santo è detto fuoco luce calore, e ciò che è avverso freddo, e si dice che si raffredda l’amore dei più, bisogna vedere se l’anima, che in greco si dice ψυχή non abbia derivato il suo nome dal raffreddamento&#160;<a href="#_FtntDown22_14" id="_FtntUp22_14">[22]</a> da una condizione migliore e più vicina a Dio, poiché sembra che essa si sia raffreddata da quel calore naturale e divino, e per questo è collocata nella condizione e nella definizione nella quale ora si trova&#160;<a href="#_FtntDown23_15" id="_FtntUp23_14">[23]</a>. Cerca infatti se ti riesce facilmente di trovare nella scrittura l’anima nominata in senso laudativo; invece la troverai spesso con senso di colpa, come: <i>L’anima malvagia manda in perdizione colui che la possiede</i> (<i>Eccli</i>., 6, 4) e <i>L’anima che pecca morirà</i> (<i>Ez</i>., 18, 4): poiché prima è detto: <i>Tutte le anime mi appartengono, l’anima del padre come l’anima del figlio</i> (<i>Ez</i>., 18, 4), sarebbe stato logicamente conseguente dire: L’anima che agisce rettamente sarà salvata e l’anima che pecca morirà&#160;<a href="#_FtntDown24_13" id="_FtntUp24_13">[24]</a>. Vediamo invece che il profeta ha attribuito all’anima ciò che era oggetto di colpa ed ha taciuto ciò che era oggetto di lode. Pertanto, come abbiamo detto che è significato dallo stesso nome, l’anima&#160;<a href="#_FtntDown25_13" id="_FtntUp25_13">[25]</a> ha tratto nome dal raffreddamento dall’ardore dei giusti e dalla partecipazione al fuoco divino; tuttavia non ha perso la possibilità di tornare a quella condizione di calore nella quale inizialmente si trovava. A questo mi sembra che alluda il profeta quando dice: <i>Torna, anima mia, al tuo riposo</i> (<i>Ps</i>., 114, 7). Da tutto ciò si rileva che l’intelligenza decaduta dalla sua condizione e dignità è diventata ed è stata chiamata anima; se si sarà emendata e corretta, tornerà ad essere intelligenza&#160;<a href="#_FtntDown26_13" id="_FtntUp26_13">[26]</a>. 〈Esaminando a questo proposito l’anima di Esaù&#160;<a href="#_FtntDown27_13" id="_FtntUp27_13">[27]</a> vediamo che egli è stato condannato a vita peggiore a causa di antichi peccati. E quanto agli astri del cielo, bisogna pensare che l’anima del sole&#160;<a href="#_FtntDown28_13" id="_FtntUp28_13">[28]</a>, o comunque bisogna chiamarla, non ha cominciato ad esistere nel momento in cui il mondo è stato fatto ma prima di entrare in quel corpo luminoso e ardente. Analogamente pensiamo della luna e delle stelle che per cause precedenti, anche se contro voglia, sono state costrette ad assoggettarsi alla vanità (<i>Rom</i>., 8, 20) e ad agire, in vista dei premi futuri, non secondo la loro volontà ma secondo la volontà del creatore, dal quale sono state assegnate a questi uffici〉.</p>

  <p class="Normal">4. Se le cose stanno così, penso che non dobbiamo ritenere uguale per tutte la caduta e la degradazione dell’intelligenza, ma che si siano trasformate in anima&#160;<a href="#_FtntDown29_11" id="_FtntUp29_11">[29]</a> una più una meno e che alcune abbiano conservato qualcosa della primitiva capacità, altre nulla affatto o pochissimo. Perciò troviamo che alcuni fin dall’adolescenza son dotati di intelligenza più fervida, altri di intelligenza più tarda; altri poi nascono completamente ottusi e non adatti ad apprendere. Comunque tutto ciò che abbiamo detto sull’intelligenza che si trasforma in anima o che a questo concetto si riferisce il lettore esamini e vagli attentamente: infatti noi l’abbiamo proposto non come verità di fede, ma come oggetto di esame&#160;<a href="#_FtntDown30_11" id="_FtntUp30_11">[30]</a> e di discussione.</p>

  <p class="Normal">A questo punto il lettore può aggiungere alla discussione che anche da ciò che il vangelo dice sull’anima del salvatore si osserva che altre sono le caratteristiche attribuite all’anima, altre invece quelle attribuite allo spirito. Infatti quando egli vuole indicare passione o turbamento, li attribuisce all’anima&#160;<a href="#_FtntDown31_10" id="_FtntUp31_10">[31]</a>, come quando dice: <i>Ora la mia anima è turbata</i> (<i>Io</i>., 12, 27) e: <i>La mia anima è triste fino alla morte</i> (<i>Mt</i>., 26, 38) e: <i>Nessuno toglie da me la mia anima, ma io la depongo da me</i> (., io, 18). Ma nelle mani del Padre affida non l’anima ma lo spirito (<i>Lc</i>., 23, 46), e quando dice debole la carne, non dice che è preparata l’anima ma lo spirito (<i>Mt</i>., 26, 41); per cui sembra che l'anima sia qualcosa di intermedio fra la carne debole e lo spirito preparato&#160;<a href="#_FtntDown32_10" id="_FtntUp32_10">[32]</a>.</p>

  <p class="Normal">5. Ma forse&#160;<a href="#_FtntDown33_8" id="_FtntUp33_8">[33]</a> qualcuno potrebbe richiamare un punto cui avevamo accennato prima nella nostra esposizione e dire: Perché mai, allora, si parla di anima di Dio? Ecco la nostra risposta: Come tutto ciò che si dice di Dio secondo il corpo, dita mano braccia occhi bocca piedi, non indica membra umane come le nostre, ma designa col nome delle membra corporee le sue facoltà&#160;<a href="#_FtntDown34_7" id="_FtntUp34_7">[34]</a>, così credo che si debba pensare di ciò che viene indicato come anima di Dio. E se mi è permesso dir di più su questo argomento, forse anima di Dio può intendersi il Figlio unigenito. Come infatti l’anima diffusa per tutto il corpo muove e fa tutto, così il Figlio unigenito di Dio, che è sua parola e sapienza, si estende&#160;<a href="#_FtntDown35_7" id="_FtntUp35_7">[35]</a> a tutte le facoltà di Dio, unito con lui. Forse come indizio di questo mistero Dio è detto e descritto nella scrittura come corpo&#160;<a href="#_FtntDown36_7" id="_FtntUp36_7">[36]</a> (<i>Gen</i>., 3, 8; <i>Ps</i>., 10, 4 ecc.). Bisogna poi considerare se per anima di Dio si debba intendere l’unigenito&#160;<a href="#_FtntDown37_7" id="_FtntUp37_7">[37]</a> anche perché egli è venuto in questo luogo di afflizione ed è sceso nella valle di lacrime (<i>Ps</i>., 43, 20; 83, 7) e nel luogo della nostra umiliazione, come dice nel salmo: <i>Poiché ci hai umiliato nel luogo di afflizione</i> (<i>Ps</i>., 43, 20). So infatti&#160;<a href="#_FtntDown38_7" id="_FtntUp38_7">[38]</a> che alcuni, interpretando le parole del salvatore nel vangelo: <i>La mia anima è triste fino alla morte</i> (<i>Mt</i>., 26, 38), le hanno riferite agli apostoli, che egli avrebbe chiamato anima sua in quanto migliori rispetto al resto del corpo. Infatti, poiché la massa dei fedeli è detta suo corpo (<i>I Cor</i>., 10, 17 ecc.), gli apostoli, in quanto migliori rispetto al resto dei fedeli, dovrebbero essere intesi come la sua anima.</p>

  <p class="Normal">Ecco quanto abbiamo potuto dire sull’anima razionale, più come oggetto di ricerca&#160;<a href="#_FtntDown39_7" id="_FtntUp39_7">[39]</a> da parte dei lettori che come definizione precisa. Sulle anime degli animali e degli altri esseri privi di ragione è sufficiente quanto abbiamo sopra esposto.</p>

  <hr/>

  <p class="NotaPie"><a href="#_FtntUp1_17" id="_FtntDown1_17">[1]</a> Panfilo attesta (<i>Apol</i>., PG XVII, 603) che Origene non scrisse mai un trattato dedicato specificamente all’anima. Perciò forse abbiamo in questo capitolò dei <i>Princìpi</i> la trattazione più sistematica che Origene abbia dedicato a questo argomento. Nell’economia generale dell’opera e soprattutto in rapporto con gli argomenti trattati nel libro I, questo capitolo e il successivo formano una sezione unitaria, come è ben rilevato dall’unico titolo che Fozio tramanda; essa corrisponde alla trattazione di I, 5-6 sulle creature razionali. In armonia con la maggiore aderenza ai dati della regola di fede, che abbiamo notato a partire da II, 4, Origene riprende a trattare l’argomento avendo particolarmente (ma non esclusivamente) d’occhio l’uomo, cioè la sua anima, là dove nel libro I si era occupato principalmente di demoni angeli e astri. Egli comincia l’esposizione in forma scolastica con la definizione di anima e una panoramica sull’anima degli animali, degli angeli, dell'uomo (§§ 1-2). Passa così all’argomento che gli sta più a cuore: per sua stessa definizione l’anima si presenta come degradata rispetto allo spirito, come spirito che si è raffreddato nell’amor di Dio e pertanto è decaduto dalla primitiva condizione. In armonia con la dottrina della decadenza delle creature razionali, Origene considera l’anima creatura intelligente che, decaduta dalla primitiva condizione, è stata incorporata nella carne umana (§§ 3-4). La trattazione si conclude con una breve digressione sul significato dell’espressione anima di Dìo, che viene riferita all’unigenito. È opinione comune che questo capitolo sia stato radicalmente rimaneggiato, soprattutto abbreviato da Rufino: ma, come si vedrà, tale convinzione non è sufficientemente suffragata da prove sicure, e le manomissioni sicuramente constatabili non sono di grande entità. Per l’interferenza fra la concezione qui esposta e la tradizionale tricotomia spirito-anima-corpo cfr. quanto osserviamo alla fine del § 4.</p>

  <p class="NotaPie"><a href="#_FtntUp2_17" id="_FtntDown2_17">[2]</a> A <i>Co. Io</i>., VI, 14 (7) Origene pone alcuni problemi sulla natura dell’anima e la sua origine e ne rimanda ad altro momento la discussione, soprattutto in relazione al problema della metensomatosi.</p>

  <p class="NotaPie"><a href="#_FtntUp3_17" id="_FtntDown3_17">[3]</a> Definizione scolastica: cfr. <span class="Vers">Phil</span>., <i>Leg. Alleg</i>., II, 23; <i>Immut</i>., 41. Cfr. anche <i>De Pr</i>., III, 1, 2 seg.; <i>C. Cels</i>., VI, 48. Si tratta di definizione sufficientemente generica per abbracciare anche gli animali, in quanto non si parla dell’elemento razionale dell’anima. Altrove invece Origene distingue bene il moto irrazionale delle bestie da quello degli esseri dotati di ragione: cfr. <i>C. Cels</i>., IV, 85; la parte razionale dell’anima rispetto a quella irascibile e concupiscibile: cfr. <i>Sel. in Ps</i>., 17, 29, PG XII, 1236; <i>De Orat</i>., 29, 2.</p>

  <p class="NotaPie"><a href="#_FtntUp4_17" id="_FtntDown4_17">[4]</a> Origene accetta per gli animali l’identificazione sangue = anima. Ma per influsso del passo biblico citato e di altri similari (<i>Lev</i>., 17, 11; <i>Devi</i>., 12, 23) si era diffusa l’opinione che anche nell’uomo l’anima fosse costituita dal sangue (cfr. <i>Dial. c. Her</i>., 10; <span class="Vers">Clem</span>., <i>Paed</i>., I, 6, 39. Tale opinione era diffusa anche nella scienza medica: cfr. <span class="Vers">Galen</span>., <i>De plac. Hipp</i>., II, 8, 275 Kühn): Origene risolve questa difficoltà sulla base della dottrina dei sensi spirituali (cfr. I, 1, 9) e della rispondenza fra l’uomo esteriore e l’uomo interiore, per cui al sangue dell’uomo esteriore corrisponde l’anima dell’uomo interiore, che ne costituisce forza vitale: cfr. <i>Dial. c. Her</i>., 16-23 e <i>De Pr</i>., I, 4, 2.</p>

  <p class="NotaPie"><a href="#_FtntUp5_17" id="_FtntDown5_17">[5]</a> Il ragionamento di Origene si basa sull’uguaglianza anima = forza vitale. In alcuni animali la forza vitale è il sangue, quindi il sangue è la loro anima; in altri animali la forza vitale è un liquido di altra specie, che perciò ne costituisce l’anima. Per l’anima come forza vitale cfr. <i>supra </i>e <i>Co. Mat</i>., XVII, 8, dove si distingue fra forza vitale priva e dotata di ragione.</p>

  <p class="NotaPie"><a href="#_FtntUp6_17" id="_FtntDown6_17">[6]</a> Dove anima indica principio di vita razionale. Il problema è posto sulla base della dottrina delle creature razionali, per cui l’anima (dell’uomo) è vista come creatura intelligente decaduta dalla sua condizione, e come creatura meno (o affatto) decaduta è considerato anche l’angelo.</p>

  <p class="NotaPie"><a href="#_FtntUp7_17" id="_FtntDown7_17">[7]</a> Vedi un tentativo di spiegazione alla fine del capitolo.</p>

  <p class="NotaPie"><a href="#_FtntUp8_17" id="_FtntDown8_17">[8]</a> Koetschau connette con questo contesto l’accusa riportata dall’Anonimo di Fozio (cod. 117), secondo cui l’anima del salvatore sarebbe stata quella di Adamo. Ma di tale concezione non è traccia nei <i>Princìpi </i>e, a quanto pare, in tutto il resto dell’opera origeniana. Essa è tipica di Metodio (<i>Symp</i>.,III, 4, 59-61), secondo linea di pensiero tipicamente asiatica: cfr. <span class="Vers">Orbe</span>, in « Gregorianum », 1965, pp. 489 segg. Per l’anima di Cristo in Origene cfr. II, 6, 3-7.</p>

  <p class="NotaPie"><a href="#_FtntUp9_17" id="_FtntDown9_17">[9]</a> Il ragionamento di Origene sembra <i>a fortiori:</i> se si parla di anima sia di Dio sia di Cristo, devono essere dotati di anima o essere anime anche gli angeli, tanto più che di essa sono dotati anche gli uomini e gli animali, esseri inferiori a quelli. Ma anche considerata l’importanza che Origene annette ai nomi delle cose in quanto corrispondenti, secondo l’usuale concezione degli antichi, alla loro essenza, il ragionamento è debole, perché l’anima di Cristo concerne solo il Cristo incarnato, cioè l’uomo, e l’espressione anima di Dio è chiarita nel § 5 in maniera tutta particolare. È più valido l’argomento successivo, fondato sull’affinità fra l’anima e l’angelo in quanto principi di razionalità e di movimento. Anche questo argomento è basato sulla corrispondenza fra definizione di una cosa e sua essenza: l’anima nell’uomo è per definizione sostanza mobile e razionale, tale si può definire anche l'angelo: perciò anima e angelo sono della stessa sostanza.</p>

  <p class="NotaPie"><a href="#_FtntUp10_17" id="_FtntDown10_17">[10]</a> Il passo paolino, implicante degradazione dell’anima di fronte allo spirito, sembra contrario alla identificazione anima = angelo, testé affermata su base esclusivamente logica, in quanto non si può ammettere dell’angelo ciò che Paolo dice negativamente dell’uomo animale (= anima). Di qui prende le mosse Origene per esporre la dottrina dell’anima vista come creatura spirituale razionale decaduta: in origine essa era uguale agli angeli, ora non lo è più, anche se per natura è rimasta la stessa.</p>

  <p class="NotaPie"><a href="#_FtntUp11_17" id="_FtntDown11_17">[11]</a> Cfr. II, 9, 1-2.</p>

  <p class="NotaPie"><a href="#_FtntUp12_17" id="_FtntDown12_17">[12]</a> Cfr. a <i>Ho. Ez</i>., 2, 3 la stessa citazione per rilevare la differenza fra il vero e il falso spirito. Sempre a proposito dello stesso passo Origene tiene distinto lo spirito dall’intelligenza (νοῦς; lat. <i>mens): De Orat</i>., 2, 4; <i>Ho. Ios</i>., 20, 1. Per il rapporto spirito-anima cfr. <i>infra</i>.</p>

  <p class="NotaPie"><a href="#_FtntUp13_16" id="_FtntDown13_16">[13]</a> Il collegamento fra <i>I Cor</i>., 14, 15 e <i>I Petr</i>., 1, 9 permette a Origene di introdurre la concezione che vede l'anima come intelligenza degradata e bisognosa di salvezza.</p>

  <p class="NotaPie"><a href="#_FtntUp14_16" id="_FtntDown14_16">[14]</a> <i>Per cui... anima</i> (p. 308,1. 11): abbiamo preferito seguire la traduzione di Girolamo (<i>Ep</i>. 124, 6), che per la massima parte (da <i>come infatti</i> alla fine) trova il conforto di Giustiniano (<i>Ep. ad Mennam,</i> Mansi, IX, 532). Infatti qui Rufino, pur nel complesso fedele, non solo parafrasa ma cerca qua e là di attenuare e fa confusione: <i>O</i> <i>forse, giunta alla beatitudine, non si chiamerà più anima? Ma vediamo se non si può rispondere cosi: come il salvatore è venuto a salvare dò che era perduto, e quando è salvato non è più perduto ciò che prima tale era detto, così forse ciò che viene salvato è chiamato anima; ma allorché sarà stato salvato, prenderà nome dalla sua parte più perfetta</i> (cioè νοῦς, secondo la concezione platonica). <i>E ad alcuni sembrerà che si possa aggiungere anche questo: come ciò che è perduto esisteva prima di perdersi, e non era una cosa perduta, e come continuerà ad esistere quando non sarà più perduto, così anche l’anima, che è detta perduta, esisteva un tempo quando non era ancora perduta, per cui è stata chiamata anima, e di nuovo, liberata dalla perdizione, tornerà ad essere ciò che era prima di perire e di essere chiamata anima</i>. In altre parole: il termine anima (ψυχή) definisce una condizione transeunte della creatura razionale (vou&lt;;), determinata dal peccato e destinata a finire quando la creatura razionale (= anima) si sarà purificata, secondo la successione νοῦς - ψυχή - νοῦς.</p>

  <p class="NotaPie"><a href="#_FtntUp15_16" id="_FtntDown15_16">[15]</a> Cfr. <i>Infra</i>.</p>

  <p class="NotaPie"><a href="#_FtntUp16_15" id="_FtntDown16_15">[16]</a> Ruf. <i>sermo divinus</i>. Per similari definizioni della scrittura cfr. <i>De Pr</i>., IV, 1, 7; <i>C. Cels</i>., VI, 48.</p>

  <p class="NotaPie"><a href="#_FtntUp17_14" id="_FtntDown17_14">[17]</a> Cfr. a I, I, 2 la spiegazione di questo concetto in riferimento a <i>Deut</i>., 4, 24, in maniera da non implicare la corporeità di Dio: Dio fuoco in quanto distrugge il peccato. Qui invece l’immagine di Dio fuoco è interpretata nel senso che Dio è fonte di calore e di vita, di cui le creature partecipano quanto più gli son vicine: questo concetto ricorda lo spirito igneo degli Stoici che, collocato al centro dell’universo, ne costituiva principio vivificatore e unificatore. Per la duplice natura del fuoco cfr. <i>Ho. Ex</i>., 13, 4; <span class="Vers">Clem</span>., <i>Ecl</i>. 26.</p>

  <p class="NotaPie"><a href="#_FtntUp18_14" id="_FtntDown18_14">[18]</a> Anche di questo passo l’interpretazione origeniana è duplice: qui il fuoco è interpretato in senso positivo, in armonia con il contesto (cfr. anche <i>Sel. in Ps</i>., 27, 1, PG XII, 1284), ma a <i>Ho. Luc</i>., 26, 1 e <i>Co. Rom</i>., X, 14 Origene distingue le due parti della citazione nel senso che gli angeli sono spiriti per i buoni e ministri di punizione per i cattivi.</p>

  <p class="NotaPie"><a href="#_FtntUp19_14" id="_FtntDown19_14">[19]</a> Cfr. a <i>C. Cels</i>., IV, 1 la stessa citazione, dove, in relazione con il contesto di Geremia, il fuoco è interpretato in senso punitivo e purificatore.</p>

  <p class="NotaPie"><a href="#_FtntUp20_14" id="_FtntDown20_14">[20]</a> Un altro testo fondamentale per la contrapposizione caldo-freddo come simboli del mondo divino e diabolico è a <i>Sel. in Ps</i>., 27, 1, PG XII, 1284. Anche qui l’acqua del mare è vista come regno del diavolo e della morte, come spesso in Origene: cfr. <i>C. Cels</i>., IV, 50; <i>Co. Mat</i>., XIII, 17; XVI, 26; <i>Ho. Ier</i>., <i>16,</i> 1. Si tratta di concezione già presente nella gnosi: cfr. <span class="Vers">Heracl</span>., <i>frag</i>., 40.</p>

  <p class="NotaPie"><a href="#_FtntUp21_14" id="_FtntDown21_14">[21]</a> Origene dà fondamento scritturistico ad una concezione popolare greca, che considerava il vento del nord come particolarmente dannoso, e ne attribuiva gli effetti agli spiriti maligni: cfr. PW III, 720 seg.</p>

  <p class="NotaPie"><a href="#_FtntUp22_14" id="_FtntDown22_14">[22]</a> La connessione di anima con freddo (ψῢχος; ψῢξις) è normale nella filosofia greca: cfr. <span class="Vers">Arist</span>., <i>De Anima,</i> I, 2; SVF II, 222 seg.; <span class="Vers">Tert</span>., <i>De Anima,</i> 27, 5; <span class="Vers">Phil</span>., <i>Somn</i>., I, 30 segg. Ma tale connessione non implica valutazione negativa o comunque limitativa del concetto di anima, come invece vediamo in Origene. In questo senso si può addurre un antecedente gnostico: <i>Evang. Verit</i>., 34. In realtà, la concezione dell’anima formulata qui da Origene, con le limitazioni che implica, non è spiegabile nella linea della tradizione greca, bensì alla luce della contrapposizione spirito-anima (con svalutazione di quest’ultima), già abbozzata in ambiente giudaico e sviluppata da Paolo, da cui sarebbe passata nella gnosi: cfr. M. <span class="Vers">Simonetti</span>, in <i>«</i> Riv. St. e Lett. Relig. », 1966, pp. 9 segg. A tale concetto qui Origene si ispira soltanto per la valutazione negativa dell’anima: altrove lo ripropone in maniera più evidente: cfr. <i>infra</i>. Quanto qui è detto dell’anima quale essere decaduto, a <i>Ho. Lev</i>., 9, xi è detto dell’uomo, che perciò se tornerà alla primitiva condizione, non sarà più uomo. Per l’identificazione dell'anima = uomo cfr. II, 6, 4 in nota. Per generico rapporto fra anima e freddo e valutazione negativa di questo in contrapposizione al fuoco (= fede e amore) cfr. Ho. <i>Lev</i>., 9, 9.</p>

  <p class="NotaPie"><a href="#_FtntUp23_14" id="_FtntDown23_15">[23]</a> Fra <i>si trova</i> e <i>cerca</i> Koetschau postula lacuna in cui inserisce un passo di Epifanio (<i>Panar</i>., 64, 4), dove si afferma che Origene aveva addotto a sostegno della sua dottrina sulla preesistenza e il peccato delle anime alcuni passi della scrittura: <i>Le parole del profeta: Prima di essere umiliata, io ho peccato</i> (<i>Ps</i>., 118, 67) (<i>Origene</i>) <i>le fa pronunciare all’anima, che avrebbe peccato su nel cielo, prima di essere umiliata nel corpo; e così le parole: Torna, anima mia, al tuo riposo </i>(<i>Ps</i>., 114, 1. 7), <i>nel senso che l’anima, avendo qui bene operato, per questo suo retto comportamento è tornata al riposo di lassù</i>. Le due citazioni sono riportate come addotte da Origene a sostegno della sua dottrina, insieme con altre, anche da Girolamo (C. <i>Iohan</i>., 7). Ma nulla ci dice che Epifanio e Girolamo si siano riferiti ad un passo dei <i>Princìpi</i> qui omesso o alterato da Rufino: infatti un passo dell’identico tenore con citazione di <i>Ps</i>., 118, 67 è anche a [<span class="Vers">Hier.</span>], <i>In Eph</i>., I, PL XXVI, 476, e cfr. la cit. di <i>Ps</i>., 114, 7 a p. 311, 1. 8. In generale va rilevato che la teoria della preesistenza e della caduta delle anime non è stata esposta da Origene solo nei <i>Princìpi; </i>basta scorrere il <i>Commento agli Efesini</i> di Girolamo, strettamente dipendente dal perduto commento origeniano, per convincersene. È perciò inammissibile il procedimento del Koetschau, che sistematicamente riporta ai <i>Princìpi</i> ogni riferimento che Epifanio e altri fanno a quella dottrina origeniana.</p>

  <p class="NotaPie"><a href="#_FtntUp24_13" id="_FtntDown24_13">[24]</a> Cfr. II, 3, 2; II, 8, 4 e relative note. Origene distingue vari tipi di morte: quella per cui si muore al peccato, quella per cui si muore a Dio, la comune morte fisica, che da lui è considerata cosa indifferente (né buona né cattiva in sé): cfr. <i>Dial. c. Her</i>., 25; <i>Co. Mat</i>., XIII, 9; <i>Co. Rom</i>., VII, 12; V, 3; <i>Ho. Lev</i>., 9, 11; <i>Co. Io</i>., XIII, 23; XX, 25 (21). Cfr. <span class="Vers">Phil</span>., <i>Praem</i>., 70.</p>

  <p class="NotaPie"><a href="#_FtntUp25_13" id="_FtntDown25_13">[25]</a> <i>l’anima... intelligenza</i> (p. 312): cfr. il testo greco tramandato da <span class="Vers">Iustinian</span>., <i>Ep. ad Mennam,</i> Mansi, IX, 529, con cui Rufino concorda bene quanto al senso. Alla fine di questo passo inseriamo con sicurezza un passo tramandato come citazione letterale da Girolamo e omesso da Rufino (<i>Ep</i>. 124, 6), la cui prima frase coincide esattamente con l’ultima di Rufino: <i>l'intelligenza decaduta... intelligenza</i>. Ma Koetschau pensa che qui Rufino abbia radicalmente abbreviato il testo originario, per cui inserisce prima del passo geronimiano gli anatematismi II-VI del concilio del 553 (non del 543, come scrive Koetschau, seguendo <span class="Vers">Hahn</span>, <i>Bibliotek der Symbole,</i> p. 227, cui rimando per il testo), integrati da un passo della lettera di Giustiniano a Mena (Mansi, IX, 489): in tutti questi testi viene esposta la dottrina della caduta e della reintegrazione delle creature razionali. Obiettiamo: 1) anche ammesso che qui Rufino abbia abbreviato, l'integrazione proposta dal Koetschau non è accettabile neanche a titolo di integrazione non letterale: infatti il passo di Giustiniano non fa altro che esporre sinteticamente la dottrina della caduta e della reintegrazione cosi come si legge in tanti altri punti dei <i>Princìpi,</i> e gli anatematismi della sinodo del 553 concernono non tanto la dottrina di Origene quanto quella dei suoi tardi seguaci, soprattutto di Evagrio: cfr. <span class="Vers">Guillaumont</span>, <i>op. cit</i>., pp. 143 segg., 2) Koetschau pensa a vasta lacuna perché Girolamo (<i>Ep</i>. 124, 6) collega il passo or ora ricordato con quello che abbiamo inserito all’inizio del § 3 con le parole: <i>e dopo aver molto trattato dell’anima, ha detto tali cose,</i> e al Koetschau la trattazione che viene svolta fra i due passi non sembra sufficientemente lunga. Per di più, alla fine del § 2 Origene preannunzia che avrebbe parlato in séguito delle ragioni dell’imperfezione dell’anima, e tale trattazione il Koetschau non ravvisa nel cap. 8. Ma al Koetschau è sfuggito che Origene tratta ancora una volta estesamente dei motivi che hanno provocato la caduta delle creature razionali (= imperfezione dell’anima) nel cap. 9 che, secondo la divisione in capitoli tramandata da Fozio, fa parte integrante della sezione cominciata col cap. 8 della versione latina: a questa esposizione si riferisce Origene a 8, 2. Quanto alla frase di Girolamo, la sua genericità non impone di pensare a trattazione più ampia di quella rappresentata dall’attuale § 3. Perciò non c’è motivo per postulare lacuna più vasta di quella che si risarcisce col su citato passo riportato da Girolamo.</p>

  <p class="NotaPie"><a href="#_FtntUp26_13" id="_FtntDown26_13">[26]</a> A questa reintegrazione dell’anima al superiore stato di intelligenza allude copertamente Origene a <i>Martyr</i>., <i>12</i> e <i>De Orat</i>., 9, 2. Cfr. più esplicitamente II, 11, 7. Per il suo peccato cfr. <i>Co. Io</i>., XX, 19 (17).</p>

  <p class="NotaPie"><a href="#_FtntUp27_13" id="_FtntDown27_13">[27]</a> Cfr. I, 7, 4 e nota; II, 9, 7; <i>De Orat</i>., 5, 4.</p>

  <p class="NotaPie"><a href="#_FtntUp28_13" id="_FtntDown28_13">[28]</a> Cfr. I, 7, 5 e nota; II, 9, 7.</p>

  <p class="NotaPie"><a href="#_FtntUp29_11" id="_FtntDown29_11">[29]</a> Cioè le singole anime, in relazione all’entità del loro peccato, possono essere più o meno degradate rispetto alla loro antica condizione, e questo stato si rispecchia nel loro essere più o meno vivaci e intelligenti.</p>

  <p class="NotaPie"><a href="#_FtntUp30_11" id="_FtntDown30_11">[30]</a> Cfr. analoghe espressioni di cautela a I, 6, 1; I, 8, 4; II, 3, 7; II, 6, 7.</p>

  <p class="NotaPie"><a href="#_FtntUp31_10" id="_FtntDown31_10">[31]</a> A questa distinzione mal si adattava <i>Io</i>., 13, 21 <i>Gesù fu turbato nello spirito</i>. Origene supera la difficoltà (<i>Co. Io</i>., XXXII, 18 [11]), osservando che nel giusto, e tanto più in Cristo, lo spirito attira completamente a sé l’anima, si che esso pativa insieme con quella. E cfr. <i>infra</i>.</p>

  <p class="NotaPie"><a href="#_FtntUp32_10" id="_FtntDown32_10">[32]</a> Per il valore di <i>medium</i> in Origene cfr. III, 2, 7. Per influsso della tricotomia paolina spirito-anima-carne (cfr. <i>I Thess</i>., 5, 23 e <i>supra</i>) Origene spesso raffigura l’anima come un <i>quid medium</i> in bilico fra lo spirito (che la trae al bene) e la carne (che la spinge al male) : cfr. III, 4, 2. 3; <i>Co. Io</i>., XXXII, 18 (11); <i>Co. Mat</i>., XIII, 2; <i>Ser. Mat</i>., 57; <i>Dial. c. </i><span class="Vers">Hier.</span><i>,</i> 6. Si tratta di concezione che ricorre anche in Taziano (<i>Ad Graec</i>., 13) e variamente nella gnosi (<i>Apokr. Ioann</i>., 65 segg.; <i>Evang. Phil</i>., 115; 118; <span class="Vers">Iren</span>., <i>Adv. Haer</i>., I, 6, 1; <i>Exc. ex Theod</i>., 56; <span class="Vers">Heracl</span>., <i>frag</i>. 27). In Origene questa distinzione ternaria sembra contrastare con lo schema antropologico binario che si ricava dalla dottrina della caduta delle creature razionali, secondo il quale l'uomo è composto di un’anima razionale (= creatura razionale decaduta) e di un corpo dotato di capacità (= anima?) di vita concupiscibile (<i>Co. Io</i>., XX, 22 [20]; <i>De Pr</i>., III, 4, 2. Cfr. in senso più unitario III, 4, 4 e nota). Il contrasto risulta sanato, là dove Origene chiarisce bene che lo spirito non è parte naturale del composto umano: l'uomo è composto <i>naturaliter</i> di anima e di corpo; lo spirito, elemento di natura molto superiore, gli deriva da un dono divino; cfr. <i>Co. Io</i>., II, 21 (15). Come tale esso non può peccare (<i>Ho. Lev</i>., 2, 2) e condivide dell’anima soltanto la sorte felice, non la punizione conseguente ai peccati: <i>De Pr</i>., II, 10, 7; <i>Ser. Mat</i>., 57; 62; <i>Co. Rom</i>., II, 9. Ma altrove si dice che anche lo spirito può peccare (<i>Ho. Ez</i>., 7, 10; <i>Co. Rom</i>., VII, 6) ed ha bisogno di essere salvato da Cristo (<i>Dial. c. Her</i>., 7). Per l’influsso che sulla dottrina origeniana della caduta e dell’incorporazione dell’anima può aver esercitato l’immagine platonica delle ali dell’anima (<i>Phaedr</i>., 246 C) cfr. <i>C. Cels</i>., IV, 40; VI, 43. Per ulteriori precisazioni sulla dottrina origeniana cfr. II, 10, 7; III, 4, 2 segg. e <i>Introduzione,</i> pp. 74 segg.).</p>

  <p class="NotaPie"><a href="#_FtntUp33_8" id="_FtntDown33_8">[33]</a> L’argomento trattato in questa ultima parte del cap. 8 si presenta, sulla base dì quanto è detto all’inizio del cap. 9, come una specie di digressione. In effetto Origene tratta una questione particolare, che solo esteriormente si collega con l'esposizione sulla natura dell’anima umana: cioè, quale sia il significato dell’espressione <i>anima di Dio</i>.</p>

  <p class="NotaPie"><a href="#_FtntUp34_7" id="_FtntDown34_7">[34]</a> Cfr. <i>Ho. Gen</i>., 3, 2. Sulla base di questo concetto Origene può interpretare allegoricamente tutte le espressioni antropomorfe della scrittura, in cui si parla di mani piedi occhi orecchie di Dio, ecc., rintuzzando cosi gli argomenti di quanti, interpretando letteralmente il testo sacro, pensavano ad un Dio in forma di uomo: cfr. <i>Co. Io</i>., XIII, 22; <i>Sel. in Gen</i>., x, 26, PG XII, 93 (in polemica con Melitene: cfr. <i>De Pr</i>., I, 1, 1 e nota); <i>C. Cels</i>., VI, 62. Per il significato delle varie membra = virtù di Dio cfr. <i>Sel. in Reg</i>., PG XII, 992.</p>

  <p class="NotaPie"><a href="#_FtntUp35_7" id="_FtntDown35_7">[35]</a> Cfr. I, 2, 10; I, 3, 5-6.</p>

  <p class="NotaPie"><a href="#_FtntUp36_7" id="_FtntDown36_7">[36]</a> Cioè per indicare che l'azione di Dio è operata dal Figlio. Questo primo tentativo di spiegare in che senso si riferisca a Cristo l’espressione <i>anima di Dio</i> è fondato analogicamente sulla usuale accezione dell’anima come principio attivo e motore dell’uomo.</p>

  <p class="NotaPie"><a href="#_FtntUp37_7" id="_FtntDown37_7">[37]</a> Per questa seconda spiegazione Origene si fonda sulla concezione, sopra diffusamente esposta, che vedeva nell’anima un <i>quid medium</i> degradato rispetto allo spirito: Cristo è anima di Dio, in quanto egli, non il Padre, si è abbassato a scendere in questa valle di lacrime. La definizione del Figlio come anima di Dio è connessa con la sua inferiorità. In concreto, Origene sembra aver analogicamente assimilato la discesa di Cristo nel mondo con la discesa delle anime, non certo di quelle peccatrici, bensì di quelle immuni da colpa, destinate a soccorrere e favorire la purificazione delle altre: cfr. [<span class="Vers">Hier.</span>], <i>In Ephes</i>., I, PL XXVI, 476 seg., dove la discesa nel mondo delle anime di Paolo Daniele Ezechiele, ecc. è descritta con termini molto vicini a quelli qui adoperati per la discesa di Cristo: cfr. I, 7, 5 in nota; II, 9, 7; III, 5, 4; IV, 3, 12.</p>

  <p class="NotaPie"><a href="#_FtntUp38_7" id="_FtntDown38_7">[38]</a> Il rapporto fra questa interpretazione e la precedente spiegazione è genericamente analogico: come gli apostoli possono allegoricamente significare l’anima di Cristo, cosi Cristo può allegoricamente significare l’anima di Dio. Desidereremmo sapere di più sugli autori di questa interpretazione di gusto cosi origeniano. A meno che non si tratti proprio di interpretazione di Origene, che Rufino prudentemente (se non Origene stesso) ha riportato a terze persone: per questo procedimento cfr. II, 3, 3 in nota; IV, 4, 8. Tanto più che a <i>Sel. in Ps</i>., 48, 6, PG XII, 1449 Origene esprime un concetto molto analogo definendo gli apostoli corpo di Cristo</p>

  <p class="NotaPie"><a href="#_FtntUp39_7" id="_FtntDown39_7">[39]</a> Cfr. analoga espressione a II, 8, 4.</p>

  <div class="fixedButton">
    <a href="#start_17"><img src="../Images/Flecha.png" width="50%"/></a>
  </div>

  <a id="section_18"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_30">9. [IL MONDO, I MOVIMENTI DELLE CREATURE RAZIONALI <br/>BUONE E CATTIVE E LE LORO CAUSE]&#160;<a href="#_FtntDown1_18" id="_FtntUp1_18">[1]</a></h2>

  <p class="Normal">1. Ma è tempo di riprendere il filo della trattazione&#160;<a href="#_FtntDown2_18" id="_FtntUp2_18">[2]</a> e di osservare l’inizio delle creature, quell’inizio della creazione di Dio che potrà immaginare la nostra mente.</p>

  <p class="Normal">Pensiamo&#160;<a href="#_FtntDown3_18" id="_FtntUp3_18">[3]</a> che in questo inizio Dio abbia creato tale numero di creature razionali o intellettuali, o comunque debbano essere chiamate quelle che prima abbiamo definito intelligenze, quale egli ha considerato che poteva essere sufficiente. Certamente le ha create in numero finito e determinato: non bisogna infatti credere, come vogliono alcuni, che il numero delle creature è infinito, perché dove non c’è fine non c’è possibilità di comprensione e di limite. E se fosse stato così, Dio non avrebbe potuto abbracciare e ordinare ciò che aveva fatto: infatti ciò che per natura è infinito è anche incomprensibile. Pertanto, come dice la scrittura, Dio ha creato tutto secondo numero e misura (<i>Sap</i>., 11, 20), dove il numero si adatta bene alle creature razionali (o intelligenze), che son tante quante possono essere abbracciate rette e ordinate dalla provvidenza di Dio; di conseguenza la misura si adatta alla materia&#160;<a href="#_FtntDown4_18" id="_FtntUp4_18">[4]</a> corporea, che Dio ha creato in quantità tale che riteneva fosse sufficiente all’ordinamento del mondo. Ecco ciò che pensiamo che Dio abbia creato all'inizio, cioè prima di ogni altra cosa; e a questa creazione crediamo che si riferisca, anche se copertamente, Mosè all’inizio della sua opera, dove dice: <i>In principio Dio fece il cielo e la terra </i>(<i>Gen</i>., 1, 1): è certo infatti che qui egli non parla né del firmamento né della terra arida&#160;<a href="#_FtntDown5_18" id="_FtntUp5_18">[5]</a> (<i>Gen</i>., 1, 6 segg.), ma di quel cielo e di quella terra, da cui hanno tratto nome il cielo e la terra che vediamo.</p>

  <p class="Normal">2. Ma poiché queste creature razionali, che abbiamo detto create all’inizio, sono state create mentre prima non esistevano&#160;<a href="#_FtntDown6_18" id="_FtntUp6_18">[6]</a>, per il fatto stesso che non esistevano ed hanno cominciato ad esistere, necessariamente erano soggette a mutamento e trasformazione, in quanto ogni facoltà di cui era in possesso la loro sostanza non derivava dalla loro natura ma dal benefìcio del creatore. Pertanto la capacità di esistere non dipendeva da loro come facoltà che non avrebbe avuto mai fine, ma era stata data da Dio: infatti non c’era sempre stata; e tutto ciò che è stato dato, può esser tolto e venir meno. La causa del venir meno dipende dal fatto che i movimenti degli animi non sono rettamente indirizzati. Infatti il creatore ha concesso alle intelligenze da lui create movimenti volontari e liberi&#160;<a href="#_FtntDown7_18" id="_FtntUp7_18">[7]</a> affinché esse facessero proprio il bene&#160;<a href="#_FtntDown8_18" id="_FtntUp8_18">[8]</a> loro concesso conservandolo con la propria volontà. Ma inerzia e neghittosità&#160;<a href="#_FtntDown9_18" id="_FtntUp9_18">[9]</a> nel conservare il bene e avversione e trascuratezza delle cose migliori hanno dato inizio all’allontanamento dal bene. E allontanarsi dal bene non è altro che cadere nel male, poiché il male è mancanza di bene&#160;<a href="#_FtntDown10_18" id="_FtntUp10_18">[10]</a>. Per cui accade che quanto uno si distacca dal bene, di tanto si avvicina al male: così ogni intelligenza&#160;<a href="#_FtntDown11_18" id="_FtntUp11_18">[11]</a>, trascurando più o meno il bene a causa dei suoi movimenti, veniva tratta al contrario del bene, cioè al male. A causa di ciò&#160;<a href="#_FtntDown12_18" id="_FtntUp12_18">[12]</a> il creatore dell’universo, accogliendo tutte quelle cause e quei princìpi di varietà e diversità, in relazione alla diversità delle intelligenze, cioè delle creature razionali (abbiamo detto sopra da quale causa è derivata tale diversità), ha creato il mondo vario e diverso. E quando diciamo vario e diverso, vogliamo indicare proprio questo.</p>

  <p class="Normal">3. Chiamiamo ora mondo&#160;<a href="#_FtntDown13_17" id="_FtntUp13_17">[13]</a> tutto ciò che è sopra i cieli, nei cieli, sulla terra, in quello che chiamiamo inferno&#160;<a href="#_FtntDown14_17" id="_FtntUp14_17">[14]</a> e in qualsiasi altro luogo oltre a questi, e coloro che in questi luoghi abitano: tutto ciò chiamiamo mondo. In questo mondo si dice che ci sono esseri iperurani&#160;<a href="#_FtntDown15_17" id="_FtntUp15_17">[15]</a>, cioè collocati in dimore più beate e dotati di corpi più celesti e luminosi: fra costoro ci sono molte differenze, come, p. es., ha detto anche l’apostolo che <i>altra e la gloria del sole, altra della luna, altra delle stelle, e che una stella differisce dall’altra per gloria </i>(<i>I Cor</i>., <i>15, 41). Altri esseri son detti terrestri</i> (<i>I Cor</i>., 15, 40), e anche fra loro, cioè fra gli uomini, non è piccola differenza&#160;<a href="#_FtntDown16_16" id="_FtntUp16_16">[16]</a>: infatti alcuni sono Greci altri barbari; e dei barbari alcuni più feroci e selvaggi altri meno. Alcuni si servono di leggi eccellenti, altri di leggi meno buone e più dure, altri poi vivono più come bestie che usando leggi. Alcuni sin dalla nascita si trovano in condizione servile e soggetta, e da servi sono educati, sotto il padrone il principe il tiranno; altri invece sono educati più razionalmente e da liberi; alcuni son sani di corpo, altri invece sono malati sin dalla prima infanzia; alcuni mancano chi della vista chi dell’udito chi della parola: di essi alcuni son nati così, altri sono stati privati dell’uso di questi sensi sùbito dopo la nascita, altri hanno subito questa perdita in età già adulta. Ma che vale enumerare tutte queste miserie umane, da cui alcuni sono afflitti mentre altri ne son liberi, là dove ognuno può da sé considerare tutte queste cose? Esistono anche potenze invisibili cui è affidata la cura di coloro che vivono sulla terra; e anche fra loro dobbiamo credere che esista non piccola differenza&#160;<a href="#_FtntDown17_15" id="_FtntUp17_15">[17]</a>, come è tra gli uomini. Inoltre Paolo dice che ci sono anche esseri infernali (<i>I Eph</i>., 4, 9), e senza dubbio anche fra loro si debbono ricercare analoghe cause di differenze. È superfluo indagare sugli animali non dotati di ragione, sugli uccelli e sugli animali acquatici: infatti sappiamo che si tratta di esseri di origine non primaria ma secondaria&#160;<a href="#_FtntDown18_15" id="_FtntUp18_15">[18]</a>.</p>

  <p class="Normal">4. Tutto ciò che è stato fatto è stato fatto per mezzo di Cristo ed in Cristo&#160;<a href="#_FtntDown19_15" id="_FtntUp19_15">[19]</a>, come chiaramente indica l’apostolo Paolo dicendo: <i>Poiché in lui e per mezzo di lui sono state create tutte le cose, sia quelle del cielo sia quelle della terra, visibili e invisibili, troni dominazioni principati potestà; tutto è stato creato per mezzo di lui e in lui</i> (<i>Col</i>., 1, 16); e Giovanni nel vangelo dice le stesse cose: <i>In principio era la parola e la parola era presso Dio e la parola era Dio: essa era in principio presso Dio. Tutto è stato fatto per suo mezzo e senza di lui nulla è stato fatto</i> (<i>Io</i>., 1 segg.); e nei salmi è scritto: <i>Tutto hai fatto nella sapienza</i> (<i>Ps</i>., 103, 24). Poiché Cristo, come è parola e sapienza, è anche giustizia (<i>I Cor</i>., 1, 30), risulta che tutto ciò che è stato fatto nella parola e nella sapienza è stato fatto anche nella giustizia, che è Cristo: perciò in tutto ciò ch’è stato fatto nulla ci può essere di ingiusto, nulla di casuale&#160;<a href="#_FtntDown20_15" id="_FtntUp20_15">[20]</a>, ma tutto esiste come vuole la norma dell’equità e della giustizia. D’altra parte, come tanta varietà e diversità di condizioni possa risultare del tutto giusta ed equa son certo che né mente né parola umana può spiegare, a meno&#160;<a href="#_FtntDown21_15" id="_FtntUp21_15">[21]</a> che prostrati e supplici&#160;<a href="#_FtntDown22_15" id="_FtntUp22_15">[22]</a> non preghiamo la parola la sapienza la giustizia, cioè il Figlio unigenito, che invadendo i nostri sensi con la sua grazia si degni di illuminare&#160;<a href="#_FtntDown23_16" id="_FtntUp23_15">[23]</a> ciò che è oscuro, di aprire ciò che è chiuso, di rivelare ciò che è segreto; e sempre che cerchiamo chiediamo battiamo in maniera degna, sì che chiedendo meritiamo di ricevere, cercando meritiamo di trovare, battendo otteniamo che ci venga aperto (<i>I Cor</i>., 4, 5; <i>Mt</i>., 7, 7 seg.). Pertanto fidando non nelle nostre forze ma nell’aiuto della sapienza che ha creato l’universo, e della giustizia che crediamo presente in tutta la creazione, anche se non siamo capaci di affermare alcunché con sicurezza, confidando nella sua misericordia cercheremo di indagare ed esaminare&#160;<a href="#_FtntDown24_14" id="_FtntUp24_14">[24]</a> come questa così grande varietà e diversità del mondo possa esser fondata su perfetto criterio di giustizia. Accenno comunque a criteri di carattere generale: infatti esaminare il caso singolo&#160;<a href="#_FtntDown25_14" id="_FtntUp25_14">[25]</a> sarebbe da sciocchi, e volerne rendere ragione addirittura da pazzi.</p>

  <p class="Normal">5. Ma quando noi affermiamo che questo mondo così vario, come sopra abbiamo detto, è stato creato da Dio, che diciamo buono giusto e assolutamente equo, molti e soprattutto i discepoli di Marcione Valentino&#160;<a href="#_FtntDown26_14" id="_FtntUp26_14">[26]</a> Basilide, che sostengono diverse nature delle anime, son soliti obiettare e chiederci come la giustizia del Dio creatore del mondo si possa conciliare col fatto di aver dato ad alcuni abitazione in cielo, e non solo abitazione migliore ma anche condizione più elevata e illustre; di aver concesso ad altri il principato, ad altri la potestà, ad altri ancora la dominazione, ad altri le sedi amplissime dei tribunali celesti&#160;<a href="#_FtntDown27_14" id="_FtntUp27_14">[27]</a>; di aver fatto risplendere altri di luce più fulgida e fiammeggiante; di aver fatto sì che altra fosse la gloria del sole, altra della luna, altra delle stelle, e che una stella differisse dall’altra per gloria (<i>Col</i>., 1, 16; <i>I Cor</i>., 15, 41). Per dirla in una parola, se al Dio creatore non manca né volontà né capacità di compiere opera perfettamente grande e buona, quale può essere stato il motivo per cui, creando le nature razionali (cioè gli esseri che ha fatto esistere), alcuni esseri ha creato in condizione più elevata, altri in secondo altri in terzo grado, altri in condizione di molto inferiore? Obiettano poi, a proposito delle creature terrene, che alcuni nascono in condizione più fortunata, come, p. es., uno nasce da Abramo ed è fatto oggetto della promessa (<i>Gen</i>., 12, 2 seg.; <i>Rom</i>., 9, 6 segg.), un altro da Isacco e Rebecca e stando ancora nel ventre della madre soppianta suo fratello e prima di nascere è detto amato da Dio (<i>Gen</i>., 25, 21 segg.; <i>Rom</i>., 9, 10 segg.); e per parlare più in generale, uno nasce fra gli Ebrei, presso i quali trova conoscenza della legge divina, un altro fra i Greci, uomini sapienti e molto dotti, un altro invece fra gli Etiopi&#160;<a href="#_FtntDown28_14" id="_FtntUp28_14">[28]</a> che son soliti cibarsi di carni umane, un altro fra gli Sciti che considerano il parricidio quasi come legge, altri ancora presso i Tauri dove gli ospiti sono immolati. Perciò ci dicono: Dal momento che tanto grande è la diversità delle cose e così varia e diversa la condizione di nascita, che non dipende affatto dalla facoltà del libero arbitrio (infatti uno non può scegliere dove, da chi e in che condizione nascere), se dunque - essi dicono - tale situazione non deriva da diversità naturale dell’anima, per cui ai cattivi è destinata un’anima cattiva per natura ed ai buoni un’anima buona, che altro rimane se non credere che tutto ciò avvenga fortuitamente e per caso? Ma se si accetta questo principio&#160;<a href="#_FtntDown29_12" id="_FtntUp29_12">[29]</a> non si può più credere che il mondo è stato creato da Dio ed è governato dalla sua provvidenza, e per conseguenza non ci si può più attendere che Dio giudichi ciascuno secondo le proprie azioni&#160;<a href="#_FtntDown30_12" id="_FtntUp30_12">[30]</a>.</p>

  <p class="Normal">6. Quale sia su questa questione la piena verità sa solo colui che scruta tutto, anche le profondità di Dio (<i>I Cor</i>., 2, 10). [6] Noi in quanto uomini, per non incoraggiare col nostro silenzio l’insolenza degli eretici, opporremo alle loro obiezioni ciò che, nel limite delle nostre forze, potremo trovare, e risponderemo in questo modo. Più volte sopra abbiamo dimostrato&#160;<a href="#_FtntDown31_11" id="_FtntUp31_11">[31]</a> con gli argomenti che abbiamo potuto trarre dalla scrittura che il Dio creatore dell’universo è buono giusto e onnipotente. Egli quando in principio creò (<i>Gen</i>., 1, 1) ciò che volle creare, cioè le nature razionali&#160;<a href="#_FtntDown32_11" id="_FtntUp32_11">[32]</a>, non ebbe altro motivo per creare se non sé stesso, cioè la sua bontà&#160;<a href="#_FtntDown33_9" id="_FtntUp33_9">[33]</a>. E poiché egli è stato la causa di ciò che doveva essere creato ed in lui non c’era né varietà né possibilità di mutazione né limitazione di potere, egli creò tutti uguali e simili gli esseri che creò: infatti in lui non esisteva causa di varietà e diversità. Ma poiché le creature razionali, come spesso abbiamo dimostrato&#160;<a href="#_FtntDown34_8" id="_FtntUp34_8">[34]</a> e dimostreremo&#160;<a href="#_FtntDown35_8" id="_FtntUp35_8">[35]</a> ancora a suo tempo, sono state dotate della facoltà del libero arbitrio, la libertà di volere le ha spinte tutte o a progredire&#160;<a href="#_FtntDown36_8" id="_FtntUp36_8">[36]</a> per imitazione di Dio o a regredire per negligenza. E questa è stata, come abbiamo già detto, causa di diversità per le creature razionali, originata non dalla volontà e dal giudizio del creatore ma dal libero arbitrio di ciascuna. D’altra parte Dio&#160;<a href="#_FtntDown37_8" id="_FtntUp37_8">[37]</a>, cui sembrava giusto ordinare le sue creature secondo il proprio merito, ha tratto all’armonia di un solo mondo le diversità delle intelligenze, formando con queste diverse anime o intelligenze, per così dire, una sola casa in cui ci fossero non soltanto vasi d’oro e d’argento ma anche di legno e d’argilla, gli uni destinati ad usi nobili, gli altri ad usi volgari (<i>II Tim</i>., 2, 20). Queste, come io penso, son le cause della diversità del mondo, poiché la provvidenza divina distribuisce ognuno in relazione alla varietà dei suoi movimenti e del proposito della volontà. In tal modo il creatore non sembrerà ingiusto, poiché distribuisce ciascuno dove merita secondo cause precedenti, e non sembrerà per nessuno dovuta al caso la condizione fortunata o sfortunata della nascita e qualsiasi condizione gli capiterà, né si penserà a diversi creatori o a diverse nature di anime.</p>

  <p class="Normal">7. Mi sembra che neppure la scrittura taccia completamente l’economia di questo mistero, come quando l’apostolo Paolo, trattando di Esaù e Giacobbe&#160;<a href="#_FtntDown38_8" id="_FtntUp38_8">[38]</a>, dice&#160;<a href="#_FtntDown39_8" id="_FtntUp39_8">[39]</a>: <i>Prima che fossero nati e avessero compiuto alcunché di bene o di male, perché si affermasse ciò che era stato stabilito per elezione divina, dipendente non dalle opere ma da colui che aveva chiamato, fu detto che il maggiore avrebbe servito al minore, secondo quanto è scritto: Ho amato Giacobbe, ho odiato Esaù</i> (<i>Rom</i>., 9, li segg.). Dopo pone la questione e dice: <i>Dunque, che diremo? forse Dio è ingiusto?</i>; e per darci occasione di esaminare tali fatti e di indagare come essi non avvengano senza motivo, risponde a sé stesso e dice: <i>Certo no</i> (<i>Rom</i>., 9, 14). Infatti, a mio avviso, la stessa questione che si pone per Giacobbe ed Esaù si può porre per tutte le creature celesti terrestri e infernali, e quanto è detto di loro: Prima che fossero nati e avessero fatto alcunché di bene o di male, si può dire anche di tutti gli altri. Prima che fossero stati creati e avessero fatto alcunché di bene o di male, perché si affermasse ciò che era stato stabilito secondo l’elezione di Dio, come ritengono alcuni&#160;<a href="#_FtntDown40_7" id="_FtntUp40_7">[40]</a>, alcuni esseri sono stati creati celesti altri terrestri altri infernali, non in relazione alle opere, ma per il volere di colui che li ha chiamati (così essi ritengono). Che diremo, se le cose si sono svolte così? Dio è ingiusto? Certo no. Allora, dopo aver esaminato più a fondo le scritture riguardo a Giacobbe ed Esaù, troviamo che non dipende da ingiustizia di Dio che prima di esser nati e di aver fatto alcunché di bene o di male - cioè in questa vita -, sia stato detto che il maggiore avrebbe servito al minore; e troviamo che non è ingiusto che nel ventre della madre Giacobbe abbia soppiantato suo fratello (<i>Gen</i>., 25, 22 segg.), se crediamo che per i meriti della vita precedente a ragione egli sia stato amato da Dio sì da meritare di essere preposto al fratello. Analogamente, riguardo alle creature celesti crediamo che la loro diversità non rimonta all’inizio della creazione, ma che il creatore prepara ad ognuno un ufficio diverso in proporzione al merito derivante da cause precedenti, in quanto ognuno, creato come intelligenza o spirito razionale da Dio, per i movimenti dell’intelligenza e gli affetti dell’animo si è procacciato maggiore o minore merito e si è reso oggetto di amore o di odio da parte di Dio. Tuttavia alcuni di coloro&#160;<a href="#_FtntDown41_5" id="_FtntUp41_5">[41]</a> che hanno meglio meritato, in funzione dell’ordinamento del mondo vengono collocati a patire insieme (<i>Rom</i>., 8, 22) con gli altri ed a prestar servizio agl'inferiori, partecipando così anch’essi della pazienza del creatore, secondo quanto dice l’apostolo: <i>Infatti la creazione è stata assoggettata alla vanità, contro il proprio volere, ma a causa di colui che l’ha assoggettata in vista della speranza</i> (<i>Rom</i>., 8, 20).</p>

  <p class="Normal">Considerando l’affermazione che l’apostolo fa dove tratta della nascita di Giacobbe ed Esaù: <i>Forse Dio è ingiusto</i>? <i>Certo no</i> (<i>Rom</i>., 9, 14), ritengo che essa debba essere applicata anche a proposito di tutte le altre creature, perché, come abbiamo già detto, la giustizia del creatore deve apparire in tutti. E mi sembra che essa si manifesterà più chiaramente, se diremo che ognuno degli esseri celesti terrestri e infernali reca in sé le cause della diversità già prima della nascita corporea. Infatti tutto è stato creato&#160;<a href="#_FtntDown42_5" id="_FtntUp42_5">[42]</a> dalla parola e dalla sapienza di Dio e tutto è stato ordinato dalla sua giustizia. Egli provvede a tutti con misericordia ed esorta e spinge tutti alla salvezza servendosi di rimedi&#160;<a href="#_FtntDown43_5" id="_FtntUp43_5">[43]</a> da cui ciascuno può trarre giovamento.</p>

  <p class="Normal">8. Pertanto come siamo certi che nel giorno del giudizio i buoni saranno divisi dai cattivi e i giusti dagl’ingiusti e ognuno in relazione ai suoi meriti sarà collocato dal giudizio di Dio nel luogo&#160;<a href="#_FtntDown44_4" id="_FtntUp44_4">[44]</a> di cui si sarà reso degno - secondo quanto spiegheremo, se Dio vorrà, nelle pagine che seguono&#160;<a href="#_FtntDown45_4" id="_FtntUp45_4">[45]</a> -, ritengo che qualcosa del genere sia già avvenuto. Infatti dobbiamo credere che Dio agisce e amministra sempre tutto con giudizio. E quanto ancora ci insegna l’apostolo, dicendo che&#160;<a href="#_FtntDown46_4" id="_FtntUp46_4">[46]</a> in una grande casa non ci sono soltanto vasi d’oro e d’argento, ma anche di legno e d’argilla, destinati gli uni ad usi nobili gli altri ad usi volgari, e aggiungendo che chi si sarà conservato puro sarà vaso nobile santificato e utile al signore, pronto per ogni opera buona (I<i>I Tim</i>., 2, 20 seg.), senza dubbio dimostra che chi si sarà conservato puro in questa vita sarà pronto in futuro per ogni opera buona; chi invece non si sarà conservato puro, secondo la misura della sua impurità sarà vaso destinato ad usi volgari, cioè indegno. Analogamente possiamo pensare che anche prima&#160;<a href="#_FtntDown47_4" id="_FtntUp47_4">[47]</a> sono esistiti vasi razionali più o meno puri, cioè che si sono o non si sono conservati puri&#160;<a href="#_FtntDown48_3" id="_FtntUp48_3">[48]</a>; e da ciò ogni vaso secondo la misura della purezza e della impurità ha ottenuto determinata posizione e condizione di nascere e di far qualcosa in questo mondo. Dio, tutto preordinando fin nei minimi particolari&#160;<a href="#_FtntDown49_3" id="_FtntUp49_3">[49]</a> con la sua sapienza e distinguendo col suo giudizio, con giustissima retribuzione ha tutto disposto acciocché a ognuno si provveda e si presti aiuto in relazione al suo merito: e in questo si manifesta tutto il criterio di equità, in quanto l’ineguaglianza delle condizioni dipende dall’equità con cui vengono retribuiti i meriti. Il computo preciso dei meriti di ciascuno conosce con esattezza solo Dio con la sua parola e la sua sapienza unigenita e il suo Spirito santo.</p>

  <hr/>

  <p class="NotaPie"><a href="#_FtntUp1_18" id="_FtntDown1_18">[1]</a> Dopo aver trattato a IX, 8 della natura dell'anima, Origene tratta della sua origine e del suo destino. Nelle grandi linee abbiamo la ripetizione più dettagliata di quanto era stato già esposto a I, 6 (§§ 1-2): ma ora l’interesse di Origene è orientato soprattutto sull'anima umana in funzione esplicitamente antignostica (§§ 3 segg.). Gli Gnostici traevano occasione dalla ineguaglianza di condizioni che contraddistingue gli uomini indipendentemente dalla loro volontà e dalla loro azione, per suffragare la dottrina della distinzione di natura fra loro. Per combatterla Origene, sviluppando quanto aveva già accennato a I, 7, 4, fa derivare quell’ineguaglianza dalla condotta che le creature razionali avevano tenuto prima di essere inserite in corpi umani; in tal modo viene salvaguardata l’assoluta e perfetta giustizia di Dio, la cui bontà e il cui amore per le creature si manifestano nella cura con cui, rispettando la libertà dell’uomo, egli provvede ad armonizzarne i diversi impulsi e le diverse condizioni in un mondo vario e pur armonico e omogeneo. Come anche altre volte, la dimostrazione è svolta prima su base razionale (§§ 5-6), poi con l’appoggio di dati scritturistici (§ 7). Tutti gli argomenti esposti in questo capitolo erano già stati prima variamente accennati: ora vengono rifusi e riesposti in trattazione organica e compatta, nella prospettiva antignostica che è alla base della teodicea origeniana.</p>

  <p class="NotaPie"><a href="#_FtntUp2_18" id="_FtntDown2_18">[2]</a> Infatti l’ultima parte del cap. 8, sull’anima di Dio, aveva costituito breve digressione rispetto all’argomento principale costituito dalla natura e dall’origine dell’anima (= creatura razionale).</p>

  <p class="NotaPie"><a href="#_FtntUp3_18" id="_FtntDown3_18">[3]</a> <i>Pensiamo... del mondo </i>(<i>p. 3x7,1. 16): cfr</i>. <span class="Vers">Iustinian</span>., <i>Ep. ad Mennam, Mansi, IX, 489 e 525 in quello che consideriamo il principio Dio col suo volere ha collocato tale numero di sostanze intelligenti, quante potevano bastare. Infatti bisogna dire che anche la potenza di Dio è delimitata e non si deve eliminare la sua delimitazione col pretesto della lode. Se infatti la potenza di Dio fosse infinita, non potrebbe neppure conoscersi, perché l’infinito per natura è incomprensìbile. Perciò Dio ha fatto tante creature quante poteva tenere sotto il suo controllo e governare con la sua provvidenza; così ha fatto tanta materia, quanta poteva ordinare. </i>(Cfr. anche <span class="Vers">Teoph. Alex</span>, <i>apud </i>[<span class="Vers">Hier</span>.], <i>Ep. </i>118, 17; <span class="Vers">Ruf. Syr</span>., <i>De fide, </i>17). Il rapporto fra Giustiniano e Rufino non è del tutto chiaro: dal confronto è evidente che Rufino ha cercato di attenuare alcune espressioni sulla finitezza della potenza divina; ma lo stesso Koetschau ammette che nelle espressioni iniziali Giustiniano abbia lasciato da parte qualcosa del testo originale, riportato invece da Rufino. Non è neppur chiaro fino a che punto del testo rufìniano vada riferito il frammento giustinianeo: Koetschau fa corrispondere i due testi fino a <i>incomprensibile</i> (1. 9). Ma l’ultima espressione del fr. greco compare perfettamente tradotta qualche riga più sotto nel testo rufiniano; e nessuno può dubitare dell’autenticità dell’osservazione intermedia in Rufino, basata su <i>Sap</i>., n, 20. Ritengo perciò che il fr. giustinianeo sia lacunoso anche alla fine. Il concetto qui esposto ritorna quasi con le stesse parole a IV, 4, 8; sull’incomprensibilità di ciò che è infinito cfr. anche III, 5, 2; <i>Co. Mat</i>., XIII, 1. Anche se non è estranea al pensiero greco una valutazione positiva del concetto di infinito (cfr. R. <span class="Vers">Mondolfo</span>, <i>L’infinito nel pensiero dei Greci,</i> Firenze, 1934), è fuor di dubbio che esso fu valutato soprattutto in maniera negativa: è l'attributo del vuoto; della materia in quanto confusa, inintelligibile, fonte di male; esiste solo in potenza (cfr. <span class="Vers">Plat</span>., <i>Tim</i>., 49 segg.; <span class="Vers">Plut</span>., <i>De defectu orac</i>., 35; <span class="Vers">Numen</span>. <i>apud</i> <i>Eus</i>., <i>Praep. Evang</i>., XV, 17; <span class="Vers">Arist</span>., <i>Phys</i>.,III, 6). Solo con Plotino si arriverà a valutazione positiva dell’infinito in Dio, inteso come pienezza e non come privazione di essere. Sulla linea negativa si colloca Origene, pur non nascondendosi lo scandalo che la sua affermazione può suscitare (cfr. IV, 4, 8) in cristiani ormai adusi a valutazione positiva dell’infinità di Dio, di origine scritturistica. Qui il limite è di ordine psicologico: solo se finito, Dio può pensare sé stesso; altrove è di ordine logico e morale: Dio non può volere il male: <i>C. Cels</i>., III, 70; V, 23. Cfr. sulla finitezza del <i>nous</i> <span class="Vers">August</span>., <i>Div. Quaest. LXXXIII,</i> 15.</p>

  <p class="NotaPie"><a href="#_FtntUp4_18" id="_FtntDown4_18">[4]</a> Quanto qui afferma Origene ben si concilia con quanto è detto a II, 2, 2 sulla materia che solo <i>opinione et intellectu</i> possiamo considerare distinta dalle creature razionali: cfr. quanto osserviamo a I, 7, 1 e II, 2, 2. È evidente lo stretto parallelismo che Origene istituisce fra sostanza razionale e materiale (corporea).</p>

  <p class="NotaPie"><a href="#_FtntUp5_18" id="_FtntDown5_18">[5]</a> Cfr. II, 3, 6 e nota.</p>

  <p class="NotaPie"><a href="#_FtntUp6_18" id="_FtntDown6_18">[6]</a> Senza serio motivo Kettler (p. 23) infirma l’esattezza della traduzione rufiniana, limitando arbitrariamente la creazione dal nulla, in Origene, al mondo della materia. Per la creazione dal nulla cfr. I, 3, 3 e nota; per l’accidentalità dell’essere nelle creature razionali in contrapposizione all’essere divino cfr. <i>Ho. Reg</i>., I, 11. Per il nostro essere come dono della grazia divina cfr. <i>Co. Rom</i>., IV, 5; X, 38; VI, 5 (Scherer, p. 204). Per l’identità fra <i>beneficium</i> e <i>gratia</i> cfr. anche <i>Ho. Is</i>., 7, 2; <i>Ser. Mat</i>., 126. Per la mutabilità delle creature razionali cfr. <i>De Pr</i>., I, 5, 5; I, 6, 2; I, 8, 3.</p>

  <p class="NotaPie"><a href="#_FtntUp7_18" id="_FtntDown7_18">[7]</a> Cfr. I, 3, 6; I, 5, 2; I, 7, 2; I, 8, 3.</p>

  <p class="NotaPie"><a href="#_FtntUp8_18" id="_FtntDown8_18">[8]</a> Cfr. I, 3, 8; II, 6, 3 e III, 6, 1 sul passaggio dell’uomo dall’immagine alla somiglianza con Dio (<i>Gen</i>., 1, 26-27).</p>

  <p class="NotaPie"><a href="#_FtntUp9_18" id="_FtntDown9_18">[9]</a> Il concetto tipicamente greco della sazietà come fonte di peccato è anche in Filone: cfr. I, 3, 8 in nota. Per il carattere che la negligenza acquista in Origene cfr. I, 4, 1 in nota; cfr. anche <i>Co. Mat</i>., XI, 17; <i>C. Cels</i>., VI, 44; <i>De Orat</i>., 29, 13.</p>

  <p class="NotaPie"><a href="#_FtntUp10_18" id="_FtntDown10_18">[10]</a> Per questo concetto platonico che è alla base di tutta la cosmologia e l’antropologia origeniana cfr. <i>Co. Io</i>., II, 13 (7); <i>De Pr</i>., I. 3, 8 in nota.</p>

  <p class="NotaPie"><a href="#_FtntUp11_18" id="_FtntDown11_18">[11]</a> È questo uno dei rari passi dei <i>Principi</i> in cui Origene sembra chiaramente profilare il peccato delle creature razionali come esteso a tutte. Comunque il fatto che egli non considera l’eccezione costituita dall’anima di Cristo (cfr. II, 6, 3) può far pensare che, in contesto in cui si tratta soprattutto delle anime umane, egli abbia preso in considerazione soltanto le creature razionali che effettivamente erano decadute diventando anime, e spieghi le modalità del peccato: cfr. <i>infra</i> e <i>Introduzione, </i>pp. 60 segg.</p>

  <p class="NotaPie"><a href="#_FtntUp12_18" id="_FtntDown12_18">[12]</a> Cfr. II, 1, 1 segg.</p>

  <p class="NotaPie"><a href="#_FtntUp13_17" id="_FtntDown13_17">[13]</a> Origene riecheggia rapidamente quanto più ampiamente aveva esposto a II, 3, 4 segg. Per il significato antignostico dell’affermazione dell’unità del mondo cfr. II, 3, 6 in nota.</p>

  <p class="NotaPie"><a href="#_FtntUp14_17" id="_FtntDown14_17">[14]</a> Ruf. inferi. A IV, 3, 10 Rufino rende cosi il gr. χωρίον ᾅδου.</p>

  <p class="NotaPie"><a href="#_FtntUp15_17" id="_FtntDown15_17">[15]</a> Origene distingue il luogo iperuranio dai cieli visibili: cfr. <i>C. Cels</i>., V, 4, e <i>De Pr</i>., II, 3, 6 in nota. Qui invece sembra considerarli globalmente, a meno che non si debba pensare a inesattezza della traduzione.</p>

  <p class="NotaPie"><a href="#_FtntUp16_16" id="_FtntDown16_16">[16]</a> La diffusa descrizione delle differenti condizioni che contraddistinguono gli uomini indipendentemente dalla loro volontà e dalle loro azioni mira a far risaltare in tutta la gravità l’argomento che di qui gli Gnostici traevano a sostegno della loro dottrina, e perciò indirettamente ad avvalorare la bontà della soluzione proposta da Origene: cfr. anche <i>C. Cels</i>., XXX, 38 e, in contesto analogo, [<span class="Vers">Hier.</span>], <i>In Eph</i>., I, PL XXVI, 479.</p>

  <p class="NotaPie"><a href="#_FtntUp17_15" id="_FtntDown17_15">[17]</a> Cfr. I, 8, 1.</p>

  <p class="NotaPie"><a href="#_FtntUp18_15" id="_FtntDown18_15">[18]</a> In quanto creati solo in un secondo momento, insieme col mondo visibile, in conseguenza del peccato delle creature razionali.</p>

  <p class="NotaPie"><a href="#_FtntUp19_15" id="_FtntDown19_15">[19]</a> Sull'attività creatrice di Cristo cfr. I, 2, 10 in nota.</p>

  <p class="NotaPie"><a href="#_FtntUp20_15" id="_FtntDown20_15">[20]</a> Quanto osserva Origene è in linea non soltanto con la concezione teologica di Giustino Ireneo Clemente, ma anche col concetto della provvidenza divina operante nel mondo che è al centro degli interessi filosofici nel 11 e ni secolo. Sull’armonia del creato cfr. <span class="Vers">Clem</span>., <i>Protr</i>., 1, 5.</p>

  <p class="NotaPie"><a href="#_FtntUp21_15" id="_FtntDown21_15">[21]</a> <i>a meno ohe... ci venga aperto</i> (1. 19): senza valido motivo Schnitzer considera tutto questo passo di tono declamatorio come interpolazione rufiniana.</p>

  <p class="NotaPie"><a href="#_FtntUp22_15" id="_FtntDown22_15">[22]</a> Sul carattere formulare liturgico di questa espressione cfr. <span class="Vers">Bardy</span>, <i>op. cìt</i>., p. 129.</p>

  <p class="NotaPie"><a href="#_FtntUp23_15" id="_FtntDown23_16">[23]</a> Il motivo di Cristo che illumina i fedeli e li fa partecipi della sapienza occorre continuamente nell’opera di Origene: cfr., p. es., <i>Co. Io. </i>I, 25 (24); XIII, 42; <i>C. Cels</i>., II, 71; III, 61; V, 1; VI, 65; VI, 66; <i>Co. Mat</i>., XVI, 11. Per il chiedere e ricevere cfr. <i>De Orat</i>., 10, 2; <i>C. Cels</i>., VI, 7.</p>

  <p class="NotaPie"><a href="#_FtntUp24_14" id="_FtntDown24_14">[24]</a> Origene è di solito molto cauto quando accenna anche indirettamente alla caduta delle anime nei corpi: cfr. <i>C. Cels</i>., IV, 40; V, 29; <i>Ho. Gen</i>., 15, 5. Per accenni alla stessa problematica cfr. <i>C. Cels</i>., <i>V,</i> 30; <i>Ho. Num</i>., 28, 3.</p>

  <p class="NotaPie"><a href="#_FtntUp25_14" id="_FtntDown25_14">[25]</a> L’impossibilità di render ragione di tutti i casi particolari che la realtà ci presenta non dipende dal fatto che essi si sottraggono all’azione provvidenziale di Dio, ma dalla debolezza della nostra mente, che non riesce a comprenderli: ma a Dio tutto è chiaro: cfr. <i>C. Cels</i>., IV, 8; <i>Co. Rom</i>., VIII, 12.</p>

  <p class="NotaPie"><a href="#_FtntUp26_14" id="_FtntDown26_14">[26]</a> Cfr. lo stesso accostamento a II, 7, 1, in merito alla distinzione fra il Dio buono e il Dio giusto. Su questa base l’accostamento è valido: lo è molto meno qui, in merito alla distinzione di nature fra gli uomini. Si tratta infatti di dottrina tipicamente valentiniana, cui per certi aspetti si avvicina Basilide, ma che non sembra sia stata professata da Marcione, cosi come è estraneo alla dottrina di Marcione l’apparato mitologico caratteristico dei sistemi gnostici e che Origene rimprovera a Marcione, insieme con Basilide e Valentino, a <i>Frag. in Tit</i>., PG XIV, 1303. Per questo motivo e per il fatto che nel nostro passo Origene parla esplicitamente di discepoli di Marcione, possiamo pensare che Origene qui e anche altrove abbia di mira non tanto la dottrina specifica di Marcione, bensì genericamente il marcionismo dei suoi seguaci, che spesso si avvicinava allo gnosticismo vero e proprio: cfr. A. v. <span class="Vers">Harnack</span>, <i>Marcion,</i> TU XLV, pp. 166 seg.</p>

  <p class="NotaPie"><a href="#_FtntUp27_14" id="_FtntDown27_14">[27]</a> Si tratta propriamente dei troni. Per il significato di queste distinzioni fra le gerarchie angeliche cfr. I, 6, 2.</p>

  <p class="NotaPie"><a href="#_FtntUp28_14" id="_FtntDown28_14">[28]</a> Cfr. quasi tutti gli stessi esempi a <i>C. Cels</i>., V, 27, addotti da Origene per polemizzare con Celso che rimproverava ai Cristiani l’abbandono dei costumi e delle tradizioni patrie. Cfr. anche <i>C. Cels</i>., V, 34, dove si riportano vari passi erodotei su questi argomenti. La credenza nell’esistenza di razze inferiori è diffusa al tempo di Origene, e di essa si facevano forti gli Gnostici per suffragare le loro dottrine deterministiche: cfr. R. <span class="Vers">Cadiou</span>, <i>La jeunesse d’Origène,</i> Paris, 1936, pp. 308 segg. Problematica analoga a quella di Origene, ma con diversa soluzione, è anche nelle <i>Recognitiones</i> ps. clementine: cfr. VIII, 35; GCS LI, 232.</p>

  <p class="NotaPie"><a href="#_FtntUp29_12" id="_FtntDown29_12">[29]</a> Origene rileva bene lo stretto rapporto che intercorreva fra le dottrine gnostiche della distinzione di nature e della distinzione di due dèi, che riportava al dio minore la creazione di un mondo privo di libertà.</p>

  <p class="NotaPie"><a href="#_FtntUp30_12" id="_FtntDown30_12">[30]</a> Già a II, 5, 2 Origene aveva confutato la concezione gnostica che considerava giusto il Dio creatore del VT. Sulla base di interpretazione solo letterale della scrittura e della considerazione superficiale dei fatti storici, egli non può essere definito neppure giusto, ma solo malvagio.</p>

  <p class="NotaPie"><a href="#_FtntUp31_11" id="_FtntDown31_11">[31]</a> Cfr, II, 4-5.</p>

  <p class="NotaPie"><a href="#_FtntUp32_11" id="_FtntDown32_11">[32]</a> Con questa concezione si collegano i passi in cui si distingue fra il cielo e il firmamento e fra la terra e l’arida di <i>Gen</i>., 1 (cfr. II, 3, 6 e nota; II, 9, 1) e quelli in cui, sulle tracce di Filone (<i>Opif</i>., 134; <i>Leg. Alleg</i>., I, 31 seg.), si distingue fra la creazione dell’uomo ad immagine di Dio di <i>Gen</i>., 1, 27 e la creazione dell’uomo di fango (corporeo) di <i>Gen</i>., 2, 7; cfr., p. es., <i>Ho. Gen</i>., 1, 13-15;<i> Co. Cant</i>., <i>praef</i>., GCS VIII, 63; <i>Ho. Ier</i>., 10; <i>Dial. c. Her</i>., 12; <i>Co. Io</i>., XX, 22 (20). Per l’interferenza fra <i>Gen. </i>7 e 3, 21 (tuniche di pelle), anch’esso riferito alla creazione dell’uomo corporeo cfr. M. Simonetti, in « Aevum », 1962, pp. 370 segg.</p>

  <p class="NotaPie"><a href="#_FtntUp33_9" id="_FtntDown33_9">[33]</a> La creazione del mondo come espressione della bontà di Dio è caposaldo della filosofia platonica di ogni tempo, a partire da <i>Tim</i>., 29 E. Cfr. <i>Co. Io</i>., XX, 23 (20).</p>

  <p class="NotaPie"><a href="#_FtntUp34_8" id="_FtntDown34_8">[34]</a> Cfr. I, 5, 3; 7, 2; 8, 3; II, 1, 2, ecc.</p>

  <p class="NotaPie"><a href="#_FtntUp35_8" id="_FtntDown35_8">[35]</a> Cfr. III, 1, 3 segg.</p>

  <p class="NotaPie"><a href="#_FtntUp36_8" id="_FtntDown36_8">[36]</a> In apparente contrasto con II, 9, 2 (cfr. in nota), qui Origene afferma che alcune creature razionali, una volta create, avrebbero progredito nell’imitazione di Dio (cfr. IV, 4, 4), secondo l’interpretazione di <i>Gen</i>., 1, 26-27 che si dà a III, 6, 1. Voler considerare questo e altri passi simili come interpolazioni rufiniane sembra semplicistico, ed è preferibile riportare queste oscillazioni a Origene stesso: cfr. <i>Introduzione,</i> pp. 60 segg</p>

  <p class="NotaPie"><a href="#_FtntUp37_8" id="_FtntDown37_8">[37]</a> La ripetizione di questo concetto, già tante volte ribadito, in questo contesto acquista forte significato antignostico, riconducendo ad un unico Dio tutto ciò che c’è di buono e (apparentemente) meno buono nel mondo. Cfr. <i>Frag. in Gen</i>., PG XII, 49.</p>

  <p class="NotaPie"><a href="#_FtntUp38_8" id="_FtntDown38_8">[38]</a> Cfr. I, 7, 4 e nota.</p>

  <p class="NotaPie"><a href="#_FtntUp39_8" id="_FtntDown39_8">[39]</a> A prima vista può sembrare paradossale il ricorso di Origene al passo paolino passibile di ben altra interpretazione. In realtà egli lo esamina alla luce dell'assioma che Dio non è ingiusto: se Dio non è ingiusto e, d’altra parte, l’ingiustizia è di casa nel mondo indipendentemente dalla volontà umana, per Origene l’unico modo di uscire dalla difficoltà è riportare questa apparente ingiustizia del mondo ad un atto di giustizia retributiva di Dio, anteriore alla creazione del mondo stesso. Le necessità della urgente polemica contro gli Gnostici non permettevano ad Origene di accettare la condizione del mondo rifugiandosi soltanto nell’imperscrutabilità della volontà divina: in quella particolare temperie di viva polemica tale risposta avrebbe significato cedere le armi di fronte all’avversario. Perciò Origene, pur affermando ripetutamente che solo Dio può render piena ragione dei fatti, non può rinunciare a proporre una sua soluzione che potesse respingere le argomentazioni gnostiche: sul piano storico la posizione origeniana ha preciso significato, pur con tutta la sua arbitrarietà. Ciò ben vide già Rufino: cfr. <i>Apol. c. Hier</i>.<i>,</i> II, 12.</p>

  <p class="NotaPie"><a href="#_FtntUp40_7" id="_FtntDown40_7">[40]</a> Si tratta naturalmente degli Gnostici.</p>

  <p class="NotaPie"><a href="#_FtntUp41_5" id="_FtntDown41_5">[41]</a> Ecco ancora un passo in cui si parla di meriti, e non di demeriti, delle creature spirituali. A [<span class="Vers">Hier.</span>], <i>In Eph</i>., I, PL XXVI, 476 Origene afferma che Paolo e altri simili a lui erano stati prescelti da Dio per andare nel mondo, senza loro colpa ma per essere di aiuto alle anime peccatrici: cfr. III, 5, 4; IV, 3, 12: <i>Ho. Ez</i>., 1, 1. Altrove costoro sono considerati angeli: cfr. <i>Co. Io</i>., II, 29 (24), II, 31 (25) (Giovanni Battista e i patriarchi); <i>Co. Mat</i>., XII, 30 (profeti). Girolamo ricorda spesso questa dottrina origeniana: <i>Ep</i>. 72, 2 (Melchisedech); <i>In Agg</i>., I, PL XXV, 1399; <i>In Mal. prol</i>., PL XXV, 1543. Il fatto che nel nostro passo venga citato <i>Rom</i>., 8, 20, regolarmente addotto dove si parla della funzione assolta dagli astri e dagli angeli a beneficio del mondo degli uomini (I, 7, 5; II, 8, 3; III, 5, 4), prospetta la loro forzata sottomissione alla vanità del corpo non esclusivamente come punizione, ma, nel caso di creature non colpevoli, come dovere imposto a beneficio dei peccatori che li costringe a star lontani dalle loro sedi naturali e a contatto del mondo inferiore. Cfr. in questo senso <i>Co. Rom</i>., VII, 4. Per l’interpretazione di <i>Rom</i>., 8, 20 in riferimento al corpo cfr. I, 7, 5 in nota.</p>

  <p class="NotaPie"><a href="#_FtntUp42_5" id="_FtntDown42_5">[42]</a> In Cristo Origene fa confluire le caratteristiche delle due fondamentali <i>dynameis</i> filoniane, quella creatrice e quella regale, che governa il mondo (cfr., p. es., <i>Abr</i>., 121;<i> De fuga,</i> 100): cfr. anche <i>Co. Io</i>., I, 28 (30).</p>

  <p class="NotaPie"><a href="#_FtntUp43_5" id="_FtntDown43_5">[43]</a> Per ampia casistica su questo concetto cfr. <i>Ho. Ier</i>., 6, 2.</p>

  <p class="NotaPie"><a href="#_FtntUp44_4" id="_FtntDown44_4">[44]</a> L’universo origeniano è fatto di armonia e di rapporti: esso comprende luoghi ed esseri razionali; e gli esseri razionali occupano il luogo che loro è determinato dal modo più o meno buono con cui hanno fatto uso del libero arbitrio. C’è stretta interdipendenza fra situazione topografica e situazione spirituale. Cfr. anche <i>Ho. Ier</i>., 8, 2.</p>

  <p class="NotaPie"><a href="#_FtntUp45_4" id="_FtntDown45_4">[45]</a> Cfr. II, 10, 4 segg.</p>

  <p class="NotaPie"><a href="#_FtntUp46_4" id="_FtntDown46_4">[46]</a> Cfr. la stessa citazione paolina, interpretata alla luce della stessa problematica in riferimento al diverso uso che la creatura razionale fa del libero arbitrio, a <i>Ho. Num</i>., 14, 2.</p>

  <p class="NotaPie"><a href="#_FtntUp47_4" id="_FtntDown47_4">[47]</a> Torna ancora una volta il procedimento analogico fondato sull’assioma secondo cui l’inizio è uguale alla fine: cfr. I, 6, 2.</p>

  <p class="NotaPie"><a href="#_FtntUp48_3" id="_FtntDown48_3">[48]</a> Ruf. <i>purgata;</i> ancora un cenno a creature che hanno conservato pura la condizione di perfezione nella quale erano state create.</p>

  <p class="NotaPie"><a href="#_FtntUp49_3" id="_FtntDown49_3">[49]</a> Cfr. <i>Ho. Lev</i>., 9, 8.</p>

  <div class="fixedButton">
    <a href="#start_18"><img src="../Images/Flecha.png" width="50%"/></a>
  </div>

  <a id="section_19"></a>

  <p class="pT3but"><a href="../Indice.html" class="butXL">Indice</a></p>

  <h2 id="toc_id_31">10. RESURREZIONE E CASTIGO&#160;<a href="#_FtntDown1_19" id="_FtntUp1_19">[1]</a></h2>

  <p class="Normal">1. Poiché il discorso ci ha portato ad accennare al giudizio futuro, alla retribuzione e ai supplizi dei peccatori, secondo quanto minacciano le scritture ed afferma l’insegnamento della chiesa&#160;<a href="#_FtntDown2_19" id="_FtntUp2_19">[2]</a> (infatti per il tempo del giudizio sono preparati ai peccatori il fuoco eterno le tenebre esteriori il carcere la fornace [<i>Mt</i>,, 25, 41; 8, 12; <i>I Petr</i>., 3, 19; <i>Mt</i>., 13, 42] e altri tormenti di questo genere] vediamo come dobbiamo intendere anche questo argomento.</p>

  <p class="Normal">Ma per arrivarci ordinatamente, mi sembra opportuno parlare prima della resurrezione per sapere che cosa sarà ciò che andrà al supplizio o al riposo e alla felicità: di questo argomento ho trattato diffusamente nei libri che ho scritto sulla resurrezione&#160;<a href="#_FtntDown3_19" id="_FtntUp3_19">[3]</a>, manifestando il mio pensiero. Ma ora per l’ordine della trattazione non sarà fuori luogo riprendere di lì qualche punto, soprattutto perché alcuni&#160;<a href="#_FtntDown4_19" id="_FtntUp4_19">[4]</a> trovano motivo di scandalo nella fede ritenendo del tutto sciocche e insulse le nostre opinioni sulla resurrezione, soprattutto gli eretici&#160;<a href="#_FtntDown5_19" id="_FtntUp5_19">[5]</a>: a costoro risponderemo in questo modo. Se anche essi ammettono che ci sarà la resurrezione dei morti, ci rispondano: Ciò che è morto non è il corpo? Perciò risorgerà il corpo. Allora ci dicano se ritengono che noi faremo uso del corpo oppure no. Dato che l’apostolo Paolo afferma&#160;<a href="#_FtntDown6_19" id="_FtntUp6_19">[6]</a>: <i>Viene seminato un corpo animale, risorgerà un corpo spirituale</i> (<i>I Cor</i>., 15, 44), penso che essi non potranno negare che il corpo risorgerà e che noi&#160;<a href="#_FtntDown7_19" id="_FtntUp7_19">[7]</a> nella resurrezione faremo uso dei corpi. Che dunque? Se è certo che noi faremo uso dei corpi e si dice che risorgeranno i corpi che sono morti (infatti non può propriamente risorgere se non ciò che prima è morto), non c’è dubbio che questi risorgeranno affinché noi li assumiamo una seconda volta in conseguenza della resurrezione. Infatti una cosa è conseguenza dell’altra, perché se i corpi risorgono, risorgono perché noi li assumiamo; e se noi dobbiamo essere dotati di corpo (come effettivamente è necessario&#160;<a href="#_FtntDown8_19" id="_FtntUp8_19">[8]</a> ), il corpo non deve essere altro che il nostro. E se è vero che i corpi risorgono, e risorgono spirituali, non c’è dubbio&#160;<a href="#_FtntDown9_19" id="_FtntUp9_19">[9]</a> che essi risorgono dalla morte avendo deposto corruttibilità e mortalità: altrimenti sarebbe vano che uno risorga dalla morte per morire una seconda volta. Potremo comprendere più chiaramente questo concetto se terremo ben presente la qualità del corpo animale che, una volta seminata in terra, si rinnova nella qualità del corpo spirituale: infatti capacità e grazia&#160;<a href="#_FtntDown10_19" id="_FtntUp10_19">[10]</a> della resurrezione fanno venir fuori dal corpo animale il corpo spirituale, trasportandolo da condizione di indegnità a condizione di gloria (<i>I Cor</i>., 15, 43 seg.).</p>

  <p class="Normal">2. Poiché questi eretici credono di essere dottissimi e sapientissimi, chiederò loro se ogni corpo è dotato di una sua forma&#160;<a href="#_FtntDown11_19" id="_FtntUp11_19">[11]</a>. Se diranno che qualche corpo può non esser dotato di forma, essi, sembreranno i più ignoranti e sciocchi di tutti, perché nessuno&#160;<a href="#_FtntDown12_19" id="_FtntUp12_19">[12]</a> può affermar questo se non chi è completamente ignorante. Se invece ammetteranno, come è conseguente, che ogni corpo è dotato di sua forma, chiederemo loro se possono presentarci e descriverci la forma del corpo spirituale&#160;<a href="#_FtntDown13_18" id="_FtntUp13_18">[13]</a>: ma in nessun modo lo potranno fare.</p>

  <p class="Normal">Allora chiederemo in che differiscono fra loro coloro che risorgono. Come potranno mostrare la verità di ciò che è detto&#160;<a href="#_FtntDown14_18" id="_FtntUp14_18">[14]</a>: <i>Altra la carne degli uccelli altra quella dei pesci; e ci sono corpi celesti e corpi terreni, ma altra è la gloria dei corpi celesti altra quella dei corpi terrestri; altra la gloria del sole, altra della luna, altra delle stelle: infatti una stella differisce dall’altra per gloria: così avverrà la resurrezione dei morti</i> (<i>I Cor</i>., 15, 39 segg.)? Secondo questa correlazione di corpi celesti ci descrivano la differenza di gloria di coloro che risorgono; e se in qualche modo cercheranno di render ragione delle differenze dei corpi celesti, chiederemo loro di descrivere le differenze di resurrezione anche in rapporto ai corpi terreni&#160;<a href="#_FtntDown15_18" id="_FtntUp15_18">[15]</a>. Dal canto nostro riteniamo che l’apostolo, volendo significare quanto è grande la differenza di coloro che risorgono nella gloria (<i>I Cor</i>., 15, 43), cioè i beati, ha introdotto il confronto dei corpi celesti dicendo: <i>Altra è la gloria del sole, altra della luna, altra delle stelle</i> (<i>I Cor</i>., 15, 41). Volendo poi significare le differenze di coloro che verranno alla resurrezione non purificati in questa vita, cioè i peccatori, ha tratto esempio dagli animali della terra, dicendo: <i>Altra è la carne degli uccelli, altra quella dei pesci</i> (<i>I Cor</i>., 15, 39). Infatti giustamente le cose celesti sono paragonate ai beati e le cose terrene ai peccatori. Tanto diciamo contro coloro che negano la resurrezione dei morti, cioè dei corpi.</p>

  <p class="Normal">3. Rivolgiamo ora il discorso ad alcuni dei nostri&#160;<a href="#_FtntDown16_17" id="_FtntUp16_17">[16]</a> che per pochezza di intelligenza e scarsezza di spiegazioni&#160;<a href="#_FtntDown17_16" id="_FtntUp17_16">[17]</a> hanno concezione molto bassa e volgare della resurrezione del corpo. A questi chiediamo come pensano che il corpo animale si trasformerà per la resurrezione e diventerà spirituale, e come ciò che è seminato in debolezza risorgerà in potenza, ciò che è seminato in ignominia risorgerà in gloria e ciò che è seminato nella corruzione sarà trasformato in incorruttibilità (<i>I Cor</i>., 15, 42 segg.). Se essi credono all’apostolo quando dice che il corpo, risorgendo in gloria potenza e incorruttibilità, è già diventato corpo spirituale, è fuor di luogo e contro il suo pensiero dire che il corpo sarà ancora soggetto alle passioni della carne e del sangue&#160;<a href="#_FtntDown18_16" id="_FtntUp18_16">[18]</a>, perché l’apostolo afferma chiaramente che <i>la carne e il sangue non potranno ereditare il regno di Dio né la corruzione potrà ereditare l’incorruttibilità</i> (<i>I Cor</i>., 15, 50). E come interpretano le parole dell’apostolo che dice che <i>tutti saremo trasformati</i> (<i>I Cor</i>., 15, 51)? Certo dovremo aspettarci questa trasformazione secondo la norma di cui sopra abbiamo parlato, e in essa senza dubbio ci conviene sperare qualcosa di degno della grazia divina. E crediamo che ciò avverrà secondo la norma con la quale l’apostolo descrive il nudo grano di frumento&#160;<a href="#_FtntDown19_16" id="_FtntUp19_16">[19]</a> o di qualche altra semente seminato in terra, cui Dio dà corpo come vuole, dopo che il grano è morto (<i>I Cor</i>., 15, 36 segg.). Analogamente dobbiamo pensare che anche i nostri corpi cadranno morti in terra come il grano: ma in essi è insito quel principio formale&#160;<a href="#_FtntDown20_16" id="_FtntUp20_16">[20]</a> che contiene in sé la sostanza corporea e che, grazie alla parola di Dio, resta sempre incolume nella sostanza del corpo anche quando questo è morto corrotto e disperso: esso lo fa risorgere dalla terra, lo ristabilisce e lo rinnova, come quella forza, che sta nel grano di frumento, dopo la corruzione e la morte di questo lo fa risorgere e lo rinnova nel corpo dello stelo e della spiga. Così per quanti meriteranno di ereditare il regno dei cieli quel principio formale che rinnova il corpo, di cui sopra abbiamo detto, per volere di Dio fa risorgere da corpo terreno ed animale corpo spirituale&#160;<a href="#_FtntDown21_16" id="_FtntUp21_16">[21]</a> (<i>I Cor</i>., 15, 44), che possa dimorare nei cieli. A coloro poi che avranno meritato meno e via via meno ancora e meno di tutti, sarà data gloria e dignità di corpo in relazione alla dignità dell’anima e della vita di ognuno; tuttavia in maniera tale che anche il corpo di coloro che son destinati al fuoco eterno e ai supplizi (<i>Mt</i>., 25, 41. 46), grazie al mutamento apportato dalla resurrezione, risorgerà incorruttibile, sì che non possa essere né corrotto né distrutto neppure dai supplizi&#160;<a href="#_FtntDown22_16" id="_FtntUp22_16">[22]</a>.</p>

  <p class="Normal">4. Se tale è la condizione del corpo che risorgerà dalla morte, vediamo ora che cosa significhi la minaccia del fuoco eterno (<i>Mt</i>., 25, 41). Troviamo nel profeta Isaia che viene definito proprio di ognuno il fuoco che lo punisce: infatti dice: <i>Andate nella vampa del vostro fuoco e nella fiamma che avete acceso a voi stessi</i> (<i>Is</i>., 50, 11). Mi sembra che queste parole indichino che ognuno dei peccatori accende da sé la fiamma del proprio fuoco, e non viene immerso in un fuoco acceso già prima da altri o che esisteva prima di lui&#160;<a href="#_FtntDown23_17" id="_FtntUp23_16">[23]</a>. Esca e alimento di questo fuoco sono i nostri peccati, che l’apostolo definisce legno fieno paglia&#160;<a href="#_FtntDown24_15" id="_FtntUp24_15">[24]</a> (<i>I Cor</i>., 3, 12). E ritengo&#160;<a href="#_FtntDown25_15" id="_FtntUp25_15">[25]</a> che, come nel corpo abbondanza di alimento e quantità e qualità di cibo dannoso producono le febbri, e febbri di diverso genere e durata in proporzione all’alimento e allo stimolo apportati dall’infermità (la qualità di tale alimento, apportato da diverse infermità, è causa di malattia più o meno violenta), così quando&#160;<a href="#_FtntDown26_15" id="_FtntUp26_15">[26]</a> l’anima ha riunito in sé gran numero di opere cattive e abbondanza di peccati, a tempo debito tutta questa raccolta di mali ribolle per il supplizio e divampa per la pena. D’altra parte la mente (o la coscienza) per facoltà divina accoglie nella memoria tutte le azioni di cui ha impresso in sé, quando peccava, il segno e la forma, e si ricorda di ogni singola azione compiuta in maniera vergognosa e turpe e anche empia; quando essa vedrà spiegata dinanzi agli occhi quasi la storia dei suoi delitti, allora sarà agitata e punta dai propri stimoli&#160;<a href="#_FtntDown27_15" id="_FtntUp27_15">[27]</a> e diventerà accusatrice e testimone contro sé stessa. Ritengo che anche l’apostolo Paolo abbia voluto significare questo là dove dice: <i>Reciprocamente con giudizi di accusa e anche dì difesa, nel giorno in cui Dio giudicherà le azioni segrete degli uomini secondo il mio vangelo per Cristo Gesù</i> (<i>Rom</i>., 2, 15 seg.). Di qui si capisce che per quanto riguarda la sostanza dell’anima alcuni tormenti sono provocati proprio dai sentimenti cattivi dei peccatori&#160;<a href="#_FtntDown28_15" id="_FtntUp28_15">[28]</a>.</p>

  <p class="Normal">5. Perché non ti riesca difficile comprendere questo concetto, considera le passioni nocive che son solite colpire l’anima, quando questa, p. es., è arsa dalle fiamme dell’amore o è macerata dal fuoco dell’invidia e del livore o è agitata dalla pazzia dell’ira o è consunta da tristezza senza fine, sì che alcuni non sopportando l’eccesso di questi mali considerarono più tollerabile affrontare la morte che sopportare tali tormenti. Guarda se a quanti si son fatti irretire dal male di questi vizi, e non sono riusciti a correggerli affatto durante questa vita e così si sono allontanati dal mondo, guarda se a costoro non sia sufficiente come pena essere tormentati da queste stesse cattive passioni che persistono in loro - cioè l’ira il furore la pazzia la tristezza, il cui veleno mortale durante la vita non è stato mitigato dalla cura di alcuna correzione ovvero se, trasformati&#160;<a href="#_FtntDown29_13" id="_FtntUp29_13">[29]</a> tutti questi sentimenti, essi saranno tormentati dagli stimoli di pena di carattere generale.</p>

  <p class="Normal">Ritengo poi che si possa pensare ad altra specie di supplizi: come le membra del corpo disciolte e staccate dalla loro reciproca connessione ci fanno sentire il tormento di fortissimo dolore, così quando l’anima si sarà trovata fuori dall’ordine la connessione e l’armonia&#160;<a href="#_FtntDown30_13" id="_FtntUp30_13">[30]</a> con cui Dio l’aveva creata per operare rettamente e nutrire buoni sentimenti, e non riuscirà più ad essere in sintonia con sé stessa nella connessione dei movimenti razionali, allora possiamo pensare che essa sopporterà la pena e il tormento della sua stessa lacerazione e sentirà il supplizio del suo disordine e della sua volubilità. Qualora questa lacerazione e dissoluzione dell’anima sarà messa alla prova col fuoco, allora l’anima senza dubbio si consoliderà in rinnovamento e connessione più salda.</p>

  <p class="Normal">6. Ci sono&#160;<a href="#_FtntDown31_12" id="_FtntUp31_12">[31]</a> poi molte altre pene che ci sfuggono e che sono conosciute soltanto da colui che è il medico&#160;<a href="#_FtntDown32_12" id="_FtntUp32_12">[32]</a> delle anime nostre. Come infatti, per guarire il corpo dai mali contratti per il mangiare e per il bere, talvolta riteniamo necessaria la cura di medicina aspra e dolorosa; altre volte poi, se lo avrà richiesto il genere di malattia, abbiamo bisogno della durezza del ferro e dell’asprezza del taglio, e se la gravità della malattia avrà superato anche questi rimedi, in ultimo il fuoco arde il male che ci affligge: quanto più dobbiamo pensare che Dio, nostro medico, volendo eliminare i mali delle anime nostre provocati da diversi peccati e scelleratezze, si serva di tali cure punitive e sottoponga perfino al supplizio del fuoco coloro che hanno perso la sanità dell'anima&#160;<a href="#_FtntDown33_10" id="_FtntUp33_10">[33]</a> ?</p>

  <p class="Normal">Questo concetto è illustrato anche nella sacra scrittura. Infatti nel <i>Deuteronomio</i> la parola divina minaccia i peccatori che saranno puniti con febbre rigidità itterizia e saranno tormentati da indebolimento di vista alienazione paraplegia cecità e mali ai reni (<i>Deut</i>., 28, 22. 28). E se uno, avendo tempo a disposizione, riunirà tutti i passi della scrittura in cui sono nominate infermità, che a minaccia dei peccatori sono ricordate con i nomi di malattie corporee, si accorgerà che esse indicano simbolicamente mali e supplizi delle anime. Affinché poi noi comprendiamo che Dio agisce con i peccatori nella stessa maniera con cui i medici curano i malati per restituire loro la salute, ci è di guida il passo del profeta Geremia in cui si comanda di far bere la coppa del furore di Dio a tutte le genti perché bevano insaniscano e vomitino. E si minaccia che chi non berrà non sarà purificato&#160;<a href="#_FtntDown34_9" id="_FtntUp34_9">[34]</a> (<i>Ier</i>., 25, 15 segg.). Di qui si capisce che il furore della vendetta di Dio serve a purificare le anime. E che anche&#160;<a href="#_FtntDown35_9" id="_FtntUp35_9">[35]</a> la pena del fuoco debba essere intesa come forma di rimedio insegna Isaia&#160;<a href="#_FtntDown36_9" id="_FtntUp36_9">[36]</a>, che così dice di Israele: <i>Il signore laverà la sozzura delle figlie e dei figli di Sion e -purificherà il sangue in mezzo a loro col soffio del giudizio e col soffio della bruciatura</i> (<i>Is</i>., 4, 4). E dei Caldei&#160;<a href="#_FtntDown37_9" id="_FtntUp37_9">[37]</a> dice così: <i>Hai carboni di fuoco: siedivi sopra, essi ti saranno di aiuto</i> (<i>Is</i>., 47, 14 seg.), di altri dice: <i>Il signore li santificherà nel fuoco ardente</i> (<i>Is</i>., 66, 16); e in Malachia è detto&#160;<a href="#_FtntDown38_9" id="_FtntUp38_9">[38]</a>: <i>Sedendo il signore liquefarà il suo popolo come oro e argento: liquefarà purificherà e, una volta purificati, fonderà i figli di Giuda</i> (<i>Mal</i>., 3, 3).</p>

  <p class="Normal">7. Quanto dice il vangelo degli amministratori disonesti, che saranno separati e la loro parte sarà in comune con gl’infedeli (<i>Lc</i>., 12, 46), come quella che, non essendo loro propria, sarà mandata altrove, mi sembra che ciò senza dubbio indichi il genere di pena di coloro il cui spirito sarà separato dall’anima. Se intendiamo&#160;<a href="#_FtntDown39_9" id="_FtntUp39_9">[39]</a> questo spirito di natura divina, cioè lo Spirito santo, riferiremo queste parole al dono dello Spirito santo che vien dato per mezzo del battesimo o per grazia dello spirito (per cui ad uno è data la parola di sapienza, ad un altro di scienza, ad un altro di qualche altra facoltà (<i>I Cor</i>., 12, 8]); se esso non viene amministrato bene, cioè o è seppellito in terra o viene avvolto in un fazzoletto (<i>Mt</i>., 25, 25; <i>Lc</i>., 19, 20), allora viene tolto all’anima, e la parte che resta, cioè la sostanza dell’anima, sarà collocata insieme con gl’infedeli (<i>Lc</i>., 12, 46), divisa e separata da quello spirito, col quale unendosi al signore avrebbe dovuto costituire un solo spirito (<i>I Cor</i>., 6, 17). Se invece riferiamo quelle parole non allo Spirito divino ma alla natura della stessa anima, diremo che la sua parte migliore è quella che è stata fatta ad immagine e somiglianza di Dio (<i>Gen</i>., 1, 26), l’altra parte invece è quella che è stata assunta in un secondo tempo, a causa della caduta provocata dal libero arbitrio, contro la natura&#160;<a href="#_FtntDown40_8" id="_FtntUp40_8">[40]</a> della primitiva creazione e purezza: questa parte, in quanto amica e cara alla materia corporea, condividerà la pena degl’infedeli. Ma questa divisione può essere intesa anche in un terzo modo: poiché si dice che ognuno dei fedeli, anche il più piccolo nella chiesa (<i>Mt</i>., 11, 11), è assistito da un angelo&#160;<a href="#_FtntDown41_6" id="_FtntUp41_6">[41]</a> che, secondo le parole del salvatore, vede sempre il volto di Dio padre&#160;<a href="#_FtntDown42_6" id="_FtntUp42_6">[42]</a> (<i>Mt</i>., 18, 10), e che costituisce un tutt’uno con colui che assiste, se costui per disubbidienza diventerà indegno, sarà tolto da lui l’angelo di Dio, e allora la sua parte&#160;<a href="#_FtntDown43_6" id="_FtntUp43_6">[43]</a>, cioè la parte della natura umana, staccata dalla parte di Dio sarà messa in comune con gl’infedeli (<i>Lc</i>, 12, 46), poiché non avrà osservato fedelmente gli ammonimenti rivoltigli dall’angelo a lui assegnato da Dio.</p>

  <p class="Normal">8. Quanto alle tenebre esteriori (<i>Mt</i>., 8, 12 ecc.), ritengo che non debbano essere intese come aria oscura e senza luce, ma vadano riferite a coloro che immersi nelle tenebre&#160;<a href="#_FtntDown44_5" id="_FtntUp44_5">[44]</a> della più profonda ignoranza sono ormai privi di ogni luce di razionalità e intelligenza. Bisogna poi anche vedere se questa espressione non significhi che, come i santi nella resurrezione riceveranno luminosi e gloriosi i corpi nei quali durante questa vita avevano vissuto in maniera santa e pura, così tutti gli empi che in questa vita hanno amato le tenebre degli errori e la notte dell’ignoranza, saranno rivestiti, dopo la resurrezione, di corpi oscuri e neri, sì che l’oscurità dell’ignoranza, che in questo mondo aveva offuscato l’intimo delle loro menti, nel mondo futuro sia visibile anche come indumento esteriore del corpo&#160;<a href="#_FtntDown45_5" id="_FtntUp45_5">[45]</a>. 〈A meno&#160;<a href="#_FtntDown46_5" id="_FtntUp46_5">[46]</a> che non dobbiamo chiamare tenebre e oscurità questo corpo denso e terreno col quale, venuto alla fine questo mondo, rinasceranno quelli che dovranno passare nel mondo successivo.〉 Interpretiamo nello stesso modo anche il carcere&#160;<a href="#_FtntDown47_5" id="_FtntUp47_5">[47]</a> (<i>I Petr</i>., 3, 19).</p>

  <p class="Normal">Sian qui sufficienti queste poche considerazioni che abbiamo addotto per seguire l’ordine della trattazione.</p>

  <hr/>

  <p class="NotaPie"><a href="#_FtntUp1_19" id="_FtntDown1_19">[1]</a> Come nel libro I, anche qui dalla trattazione sulle creature razionali (anime) si passa a quella sulla fine, che comprende gli ultimi due capitoli del libro II. Ma mentre a I, 6 e II, 3 Origene aveva trattato questo argomento soprattutto dal punto di vista della reintegrazione della condizione iniziale e della perpetuità o meno della sostanza corporea, ora lo affronta da un punto di vista più direttamente pertinente il dogma e la fede comune, cioè in relazione alle pene ed ai premi che attendono alla resurrezione rispettivamente i peccatori ed i santi. Ma questo argomento non può prescindere da esatta considerazione della qualità del corpo che risorgerà: perciò Origene comincia col riproporre l’argomento, prospettando una soluzione intermedia fra le opposte tesi degli Gnostici che negavano la resurrezione individuale dei corpi (§§ 1-2), e dei millenaristi e dei <i>simpliciores</i> che raffiguravano la resurrezione in maniera crassamente corporea (§ 3). Quindi passa alla valutazione delle pene che attendono i peccatori: essa è fatta sulla base del carattere spiritualista che contraddistingue tutta la speculazione origeniana e in armonia con la concezione provvidenziale del mondo e della sua vicenda. Perciò le punizioni di cui parla la scrittura, specialmente quella del fuoco, sono interpretate in senso spirituale: il fuoco che arderà i peccatori sarà soprattutto il rimorso dei loro peccati (§§ 4-5). E tutte le pene sono interpretate in chiave pedagogica e medicinale: esse hanno lo scopo di purificare e reintegrare i peccatori nella primitiva condizione di purezza (§ 6). Come abbiamo notato anche altra volta, dopo aver trattato l’argomento nelle grandi linee, Origene lo conclude con discussione di qualche punto particolare: come si debba intendere il dividere di <i>Lc</i>., 12, 42 segg. (§ 7), e quale sia il significato delle tenebre esteriori di cui spesso parlano i vangeli come luogo di punizione per i peccatori.</p>

  <p class="NotaPie"><a href="#_FtntUp2_19" id="_FtntDown2_19">[2]</a> Cfr. I, <i>praef</i>., 5.</p>

  <p class="NotaPie"><a href="#_FtntUp3_19" id="_FtntDown3_19">[3]</a> Ci restano solo pochi frammenti (PG XI, 91 segg.) di questa opera di Origene scritta prima dei <i>Princìpi,</i> probabilmente verso il 218. Essa contava due libri. Cfr. <span class="Vers">Eus</span>., <i>H. E</i>., VI, 24, 2.</p>

  <p class="NotaPie"><a href="#_FtntUp4_19" id="_FtntDown4_19">[4]</a> Si tratta dei cristiani che, fondandosi sull’interpretazione letterale della scrittura, si raffiguravano in senso accentuatamente materiale il corpo che sarebbe risorto, e quindi avversavano la concezione origeniana di un corpo « spirituale » aereo e sottile. Cfr. § 3.</p>

  <p class="NotaPie"><a href="#_FtntUp5_19" id="_FtntDown5_19">[5]</a> Sono eretici di tendenza gnosticizzante che, come risulta da quanto afferma Origene, ammettevano la resurrezione dei morti ma non quella della carne destinata alla dissoluzione. Cfr. <span class="Vers">Cadiou</span>, <i>op. cit</i>., p. 124. La confutazione di Origene si fonda sulla correlazione fra corporeità e mortalità, per cui i morti di cui parla la predicazione ecclesiastica non possono essere altro che i corpi, in quanto l’anima non può morire nel senso fisico della parola.</p>

  <p class="NotaPie"><a href="#_FtntUp6_19" id="_FtntDown6_19">[6]</a> Cfr. II, 3, 2 e <i>infra. I Cor</i>., 15, 35-44 è fondamentale passo scritturistico su cui Origene basa la dottrina della resurrezione del corpo spirituale. Ora lo adduce a dimostrare la continuità fra l’attuale corpo animale e il corpo che risorgerà e quindi la necessaria connessione fra l’anima e il suo corpo anche dopo la resurrezione.</p>

  <p class="NotaPie"><a href="#_FtntUp7_19" id="_FtntDown7_19">[7]</a> Cioè la nostra anima.</p>

  <p class="NotaPie"><a href="#_FtntUp8_19" id="_FtntDown8_19">[8]</a> Schnitzer considera questa precisazione non autentica: in effetto essa non si concilia con la teoria della dissoluzione finale della materia corporea, prospettata come possibile a II, 3, 7. D’altra parte abbiamo già rilevato le oscillazioni di Origene su questo punto, si che non meraviglia un’afiermazione del genere in contesto in cui egli approfondisce il dato della regola di fede, senza indulgere troppo ad esigenze di carattere teoretico.</p>

  <p class="NotaPie"><a href="#_FtntUp9_19" id="_FtntDown9_19">[9]</a> Origene combatte una possibile (o reale) obiezione degli avversari: il corpo, in quanto tale, è soggetto a corruzione e morte; perciò se ammettiamo che risorgerà, dovremo anche ammettere che morirà di nuovo. Di contro Origene afferma, sulla traccia di Paolo, che il corpo che risorgerà non sarà più corruttibile, come lo era nella vita terrena, ma sarà corpo spirituale, perciò incorruttibile. Per il passaggio dalla corruttibilità alla incorruttibilità cfr. la spiegazione di II, 3, 2.</p>

  <p class="NotaPie"><a href="#_FtntUp10_19" id="_FtntDown10_19">[10]</a> Come già detto a II, 3, 2, l'incorruttibilità del corpo che risorge non dipende da qualità naturali del corpo, ma dal dono della grazia divina che assicura l'incorruttibilità di un corpo per natura corruttibile.</p>

  <p class="NotaPie"><a href="#_FtntUp11_19" id="_FtntDown11_19">[11]</a> <i>Ruf. schema aliquod habet, id est aliquo habitu deformetur. Cfr. infra</i>.</p>

  <p class="NotaPie"><a href="#_FtntUp12_19" id="_FtntDown12_19">[12]</a> Infatti le varie scuole filosofiche, pur divergendo fra loro nella definizione di forma, erano d’accordo nell’ammettere la causa formale fra le cause costitutive di un qualsiasi oggetto.</p>

  <p class="NotaPie"><a href="#_FtntUp13_18" id="_FtntDown13_18">[13]</a> Tutto il ragionamento che segue tende a dimostrare che solo ammettendo nel corpo la forma come principio non materiale è possibile rendersi conto delle differenze che vi saranno fra i corpi che risorgeranno e alle quali allude il passo citato di Paolo. Proprio perché non riuscivano a rendersi conto della forma del corpo come principio non materiale di distinzione, gli avversari di Origene non ammettevano la resurrezione dei corpi individuali, in quanto non comprendevano come potessero sussistere differenze in corpi non materiali.</p>

  <p class="NotaPie"><a href="#_FtntUp14_18" id="_FtntDown14_18">[14]</a> Questo passo era addotto anche nel perduto <i>De resurrectione</i>: cfr. il fr. addotto da <span class="Vers">Pamph</span>., <i>Apol</i>., PG XVII, 596.</p>

  <p class="NotaPie"><a href="#_FtntUp15_18" id="_FtntDown15_18">[15]</a> Origene si serve di <i>I Cor</i>., 15, 39 segg. per dimostrare che ci saranno differenze anche fra i corpi che risorgeranno: in tal senso intende il passo come introdotto a mo’ di esempio da Paolo e dimostra come esso non possa essere inteso alla lettera. Ma sulla base della credenza tanto diffusa in quel tempo e da lui stesso condivisa (I, 7, 3-4) secondo cui gli astri erano esseri animati, si potevano mettere direttamente in relazione gli astri di cui parla Paolo con i corpi che sarebbero risorti, nel senso che questi si sarebbero trasformati proprio in astri. Perciò Origene concentra l’attenzione soprattutto sui corpi terrestri nominati da Paolo, quelli degli uccelli e dei pesci e degli altri animali. Nel fr. riportato da Panfilo (cfr. <i>supra)</i> Origene esclude che si possa pensare ad una trasformazione dei corpi dei peccatori in animali, e di qui trae lo spunto per interpretare gli esseri celesti e terrestri di cui parla Paolo come esempi addotti a dimostrare la varietà di condizioni che avrebbe caratterizzato il corpo risorto: cfr. <i>infra: ha introdotto il confronto dei corpi celesti, ecc.;</i> <span class="Vers">Pamph</span>., <i>Apol</i>., PG XVII, 596 seg.: <i>ma riteniamo che queste espressioni siano state introdotte da Paolo a mo' di esempio, ecc</i>. In questo senso l’interpretazione origeniana è sostanzialmente fedele al pensiero paolino. Lo forza solo là dove riferisce gli esseri terrestri a esempio dei corpi dei peccatori e gli esseri celesti a esempio dei corpi dei beati.</p>

  <p class="NotaPie"><a href="#_FtntUp16_17" id="_FtntDown16_17">[16]</a> Bisogna comprendere fra costoro non soltanto i <i>simpliciores</i> incapaci di penetrare il senso spirituale delle scritture, ma anche quanti si conservavano fedeli alla tradizione millenarista della teologia asiatica (Papia, Ireneo). Contribuiva almeno indirettamente a potenziare questa tradizione anche l’influsso del materialismo stoico. Quanto fosse radicata in questi ambienti la concezione di un corpo risorto in tutto simile a quello attuale sarebbe stato dimostrato proprio dalla tenace opposizione che la dottrina origeniana della risurrezione avrebbe incontrato fuori dell’ambiente alessandrino: si pensi a Metodio Epifanio Girolamo; e cfr., p. es., <span class="Vers">Hier.</span>, <i>Ep</i>. 84, 5.</p>

  <p class="NotaPie"><a href="#_FtntUp17_16" id="_FtntDown17_16">[17]</a> Alla maniera origeniana questa espressione sarà da riferire alla scarsa capacità di interpretare le scritture oltre la lettera.</p>

  <p class="NotaPie"><a href="#_FtntUp18_16" id="_FtntDown18_16">[18]</a> Costantemente Origene interpreta questo passo paolino nella maniera più letterale, identificando la carne e il sangue col corpo terreno di cui l’uomo è rivestito: cfr., p. es., <i>De Orat</i>., 26, 6; <i>C. Cels</i>., V, 19; <i>Martyr</i>., 47.</p>

  <p class="NotaPie"><a href="#_FtntUp19_16" id="_FtntDown19_16">[19]</a> Cfr. lo stesso passo di Paolo addotto nello stesso ordine di idee a <i>C. Cels</i>., V, 18; V, 23; <span class="Vers">Pamph</span>., <i>Apol</i>., PG XVII, 595 (<i>De Resur.)</i>.</p>

  <p class="NotaPie"><a href="#_FtntUp20_16" id="_FtntDown20_16">[20]</a> Ruf. <i>ratio</i>. Per Origene la materia, in quanto soggetta ad ogni mutamento, non può assicurare la continuità fra il corpo terreno e il corpo che risorgerà spirituale. Essa invece è assicurata da una forma, variamente denominata εῖδος alla maniera platonica e λόγος alla maniera stoica, che resta immutabile fra tutte le trasformazioni e fa si che sia lo stesso corpo quello terreno e poi quello spirituale. Non si tratta di forma visibile, ma di principio attivo, che, presente in ogni organismo che nasce si sviluppa e muore, ha capacità molto maggiori nel corpo umano, assicurandone la resurrezione nel giorno del giudizio. Cfr. <span class="Vers">Pamph</span>., <i>Apo</i>., PG XVII, 594 segg.; <i>Sel. in Ps</i>., 1, 5, PG XII, 1092 segg.; <i>C. Cels</i>., V, 23.</p>

  <p class="NotaPie"><a href="#_FtntUp21_16" id="_FtntDown21_16">[21]</a> Sulla qualità di questo corpo cfr. II, 3, 2; <i>Co. Mat</i>., XVII, 30 (simile a quello degli angeli); <i>De Orat</i>., 26, 6 (di sostanza celeste); <i>C. Cels</i>., IV, 57 (mutamento delle sue qualità). A <i>Sel. in Ps</i>., 1, 5, PG XII, 1093 Origene osserva che il corpo, che riveste l’anima, deve adattarsi alle diverse condizioni in cui l’anima si viene a trovare, si che in cielo essa deve rivestire un corpo spirituale, cosi come, se dovessimo vivere in acqua, avremmo bisogno di un corpo di pesce (cfr. anche <i>C. Cels</i>., VII, 32). La concezione origeniana è profondamente unitaria: dalla condizione spirituale dell’anima (= creatura razionale) dipende la posizione che essa occupa nel mondo (cfr. II, 9, 8 e nota), e da questa posizione dipende la forma del corpo di cui l’anima è dotata.</p>

  <p class="NotaPie"><a href="#_FtntUp22_16" id="_FtntDown22_16">[22]</a> A questo punto Koetschau sospetta omissione da parte di Rufino di un brano in cui Origene avrebbe trattato della forma sferica caratteristica del corpo risorto dei beati, secondo l’accusa variamente avanzata nel VI secolo: cfr. <span class="Vers">Iustinian</span>., <i>Ep. ad Mennam,</i> Mansi, XX, 516; Anatem. V del 543 e X del 553. Ma di questa concezione, che deve aver preso le mosse da <span class="Vers">Plat</span>., <i>Tim</i>., 33 B (la sfera figura perfetta), non è traccia negli scritti origeniani. La sua origine è oscura: Festugière (RSPhTh, 1939, pp. 81 segg.) la fa derivare da fraintendimento di qualche passo origeniano dovuto ai monaci palestinesi del VI secolo: cfr., p. es., <i>De Orat</i>., 31, 3, dove Origene parla della forma sferica degli astri. Cfr. anche <span class="Vers">Guillatjmont</span>, <i>op. cit</i>., p. 143. Ai nostri fini interessa soltanto rilevare che non c’è alcun motivo per postulare qui la lacuna ipotizzata dal Koetschau.</p>

  <p class="NotaPie"><a href="#_FtntUp23_16" id="_FtntDown23_17">[23]</a> Cfr. la stessa citazione con analoga interpretazione del fuoco a <i>Ho. Lev</i>., 9, 8. Cfr. anche <i>Co. Rom</i>., II, 6.</p>

  <p class="NotaPie"><a href="#_FtntUp24_15" id="_FtntDown24_15">[24]</a> Cfr. la stessa interpretazione del luogo paolino a I, 1, 1; <i>C. Cels</i>., V, 13; <i>Ho. Ex</i>., 6, 3. Cfr. anche <i>C. Cels</i>., IV, 13; <i>Ho. Ier</i>., 16, 6; 2, 3; <i>Co. Io</i>., XXXI, 23, dove il fuoco distruttore è Dio (<i>Deut</i>., 4, 24). A <i>Ho. Lev</i>., 14, 3 si stabilisce una graduatoria di gravità fra paglia, fieno e legno.</p>

  <p class="NotaPie"><a href="#_FtntUp25_15" id="_FtntDown25_15">[25]</a> <i>E ritengo... per Gesù Cristo</i> (p. 337, 1. 14): passo riportato da <span class="Vers">Pamph</span>., <i>Apol</i>., PG XVII, 601 seg.</p>

  <p class="NotaPie"><a href="#_FtntUp26_15" id="_FtntDown26_15">[26]</a> <i>così quando... dai propri stimoli</i> (p. 337, I. 9): questo passo è riportato in forma più concisa ma senza apprezzabili differenze da <span class="Vers">Hier.</span>, <i>Ep</i>. 124, 7. L’analogia fra i mali dell’anima e quelli del corpo è usuale nella tradizione filosofica: cfr. <span class="Vers">Plat</span>., <i>Tim</i>., <i>86 B</i> segg.; SVF III, 104, 117, 120, 121.</p>

  <p class="NotaPie"><a href="#_FtntUp27_15" id="_FtntDown27_15">[27]</a> Lo stesso accostamento fra i mali che affliggono il corpo e le pene cui ci assoggetterà il giudizio divino è a <i>Sel</i>., <i>in Ps</i>. 6, PG XII, 1177, dove si mette in risalto l’intensità enormemente maggiore di queste ultime. Sui tormenti che ci derivano dalla coscienza dei nostri peccati cfr. <i>Ha. XXXVIII Ps</i>., 2, 7. Più volte Origene osserva che tutto ciò che noi facciamo lascia impronta sulla nostra anima (cfr. <span class="Vers">Plat</span>., <i>Gorg</i>., 524 D segg.; <span class="Vers">Plut</span>., <i>Stoìc. Rep</i>., 19): essa resta nascosta durante la vita nel segreto della nostra coscienza, ma verrà in luce nel giorno del giudizio e costituirà il documento per la nostra condanna: cfr. <i>Ho. </i>XXXVIII <i>Ps</i>., 2, 2; <i>Ho. Ier</i>., 16, 10; <i>De Orat</i>., 28, 5.</p>

  <p class="NotaPie"><a href="#_FtntUp28_15" id="_FtntDown28_15">[28]</a> Cfr. <span class="Vers">Hier.</span>, <i>In Eph</i>., HI, PL XXVI, 555. Anche in Filone (<i>Congres</i>., 57) è la concezione secondo cui per il malvagio il vero Ade è rappresentato dalla sua stessa vita scellerata. Si tenga comunque presente che Origene, accanto a questo fuoco interiore del peccatore, rappresentato dalla coscienza del proprio peccato, fa sussistere un fuoco esteriore, attraverso il quale tutti sono destinati a passare (<i>I Cor</i>., 3, 13), per purificare anche le più piccole scorie inerenti all’involucro corporeo che riveste l’anima: <i>C. Cels</i>., V, 13, dove il fuoco purificatore è messo in relazione con la conflagrazione finale del mondo di cui parlavano gli Stoici. Attraverso questo fuoco i santi passeranno immuni, ma i peccatori vi rimarranno immersi e soggetti alle pene: cfr. <i>Ho. XXXVI Ps</i>., 3, 1; <i>Ho. Ex</i>., 6, 3; <i>Ho. Lev</i>., 9, 7; 14, 3: <i>Ho. Luc</i>., 24 (rapporto fra il battesimo di acqua e il battesimo di fuoco); <i>Ho. Ier</i>., 2, 3 (battesimo di fuoco per i peccatori); <i>Co. Mat</i>., XV, 23. La concezione del fuoco purificatore è anche in Clemente: cfr., p. es., <i>Sir</i>., VII, 6, 34; VII, 12, 78. È comprensibile che in contesto come questo, in polemica contro la maniera materialistica con cui tanti cristiani si raffiguravano la vita futura, sia nei premi sia nelle pene, Origene abbia preferito insistere sul carattere interiore della punizione che attende i peccatori. Sulla differenza fra il fuoco visibile temporale e quello eterno invisibile che punirà i peccatori cfr, <i>Ser. Mat</i>., 72.</p>

  <p class="NotaPie"><a href="#_FtntUp29_13" id="_FtntDown29_13">[29]</a> Ruf. <i>immutatìs</i>. Origene articola in due possibilità la concezione secondo cui i peccatori continuano, per pena, ad essere afflitti dalle passioni che non avevano saputo raffrenare in vita: o le varie passioni restano immutate (e potenziate), si che un peccatore è afflitto da una e un altro da un’altra, in relazione al comportamento tenuto nella vita terrena; ovvero tutte queste diverse passioni si trasformeranno in un sentimento unico di carattere generale, che affliggerà indistintamente tutti i peccatori.</p>

  <p class="NotaPie"><a href="#_FtntUp30_13" id="_FtntDown30_13">[30]</a> La concezione dell’anima come di organismo perfettamente armonico è tradizionale nel pensiero greco: cfr., p. es., <span class="Vers">Plat</span>., <i>Rep</i>.,III, 410 CD; IX, 591 D; <i>Doxogr. Graeci,</i> pp. 387, 651; SVF III, 121; <span class="Vers">Phil</span>., <i>Immut</i>.,<span class="Vers"> 24; Clem</span>., <i>Str</i>., IV, 4, 18.</p>

  <p class="NotaPie"><a href="#_FtntUp31_12" id="_FtntDown31_12">[31]</a> <i>Ci sono... dell’anima</i> (1. 16): passo tramandato anche da <span class="Vers">Pamph</span>., <i>Apol</i>., PG XVII, 602.</p>

  <p class="NotaPie"><a href="#_FtntUp32_12" id="_FtntDown32_12">[32]</a> Questo appellativo di Cristo, ispirato forse da <i>Mt</i>., 9, 12 e certamente dal vasto uso che la filosofia greca, da Platone in poi, faceva di questa immagine, è frequentemente adoperato da Origene: cfr. II, 7, 3; III, 1, 15; <i>Co. Io</i>., I, 20 (22); <i>C. Cels</i>., II, 67; III, 62; <i>Ho. Lev</i>., 8, 1. Cfr. anche, in senso più generico, <i>Ho. Ier</i>., 12, 5; <i>Ho. Ez</i>., 1, 2, dove il medico è Dio. Si tratta di immagine tradizionale fra i Cristiani: cfr., p. es., <span class="Vers">Ign</span>., <i>Eph</i>., 7, 2; <i>Ad Diogn</i>., 9, 6; <span class="Vers">Clem</span>., <i>Protr</i>., 1, 8; <i>Paed</i>., I, 1, 1; I, 2, 6; I, 9, 83.</p>

  <p class="NotaPie"><a href="#_FtntUp33_10" id="_FtntDown33_10">[33]</a> Sul valore medicinale delle pene cfr. I, 6, 3: II, 5, 3 in nota.</p>

  <p class="NotaPie"><a href="#_FtntUp34_9" id="_FtntDown34_9">[34]</a> Cfr. la stessa interpretazione del passo di Geremia a <i>Ser. Mat</i>., 95. Nel suo <i>Commento a Geremia</i> Girolamo la considera erronea: PL XXIV, 840.</p>

  <p class="NotaPie"><a href="#_FtntUp35_9" id="_FtntDown35_9">[35]</a> <i>E che anche... Giuda</i> (1. 14): passo tramandato da <span class="Vers">Pamph</span>., <i>Apol</i>., PG XVII, 602.</p>

  <p class="NotaPie"><a href="#_FtntUp36_9" id="_FtntDown36_9">[36]</a> Cfr. la connessione fra questo passo di Isaia e quello di Malachia a <i>De Orat</i>., 29, 16, sempre a proposito della pena purificatrice. A <i>Ho. Ier</i>., 2, 2 il passo di Isaia viene addotto a significare peccato grave che per essere espiato ha bisogno della pena del fuoco. A <i>Ho. Luc</i>., 14, 3 Origene adduce il passo per sottolineare la differenza fra sozzura (inerente ad ogni anima che abbia rivestito un corpo umano) e peccato.</p>

  <p class="NotaPie"><a href="#_FtntUp37_9" id="_FtntDown37_9">[37]</a> Anche questo passo è fra quelli usualmente addotti da Origene là dove tratta del valore medicinale delle pene: cfr. II, 5, 3; <i>C. Cels</i>., V, 15 (in connessione con <i>Mal</i>., 3, 2); VI, 56.</p>

  <p class="NotaPie"><a href="#_FtntUp38_9" id="_FtntDown38_9">[38]</a> Cfr. la stessa citazione nello stesso significato a <i>C. Cels</i>., IV, 13. Per indicare più genericamente le prove attraverso le quali gli uomini sono vagliati cfr. <i>C. Cels</i>., VI, 44; VIII, 56.</p>

  <p class="NotaPie"><a href="#_FtntUp39_9" id="_FtntDown39_9">[39]</a> In relazione all'interferenza, in Origene, fra lo schema antropologico ternario (spirito-anima-carne) e quello binario (anima-corpo) di cui a II, 8, 4, questo passo è per qualche rispetto chiarificatore. Origene distingue due possibilità di intendere lo spirito dell’uomo: 1) dono della grazia divina, cioè partecipazione dello Spirito santo, che perciò non costituisce parte naturale del composto umano e non ne condivide il destino di morte: cfr. <i>Ser. Mat</i>., 57<i>, e Co, Rom</i>., II, 9, con richiamo allo stesso passo di Luca; 2) parte più elevata dell’anima, cioè la creatura razionale creata ad immagine e somiglianza di Dio e successivamente decaduta dalla sua condizione e incorporata in corpo umano. Altrove egli distingue più nettamente lo Spirito santo dallo spirito dell’uomo (<i>Dial, c. Her</i>., 6; <i>Co. Mat</i>., XIII, 2; <i>Co. Rom</i>., VII, 3). Cfr. anche II, 8, 4 in nota.</p>

  <p class="NotaPie"><a href="#_FtntUp40_8" id="_FtntDown40_8">[40]</a> Per natura l’uomo (invisibile e incorporale = anima = creatura razionale) è fatto ad immagine di Dio (IV, 4, 10; III, 1, 13 in nota; III, 6, 1): la perdita (= offuscamento) di questa immagine divina (cfr. <span class="Vers">Crouzel</span>, <i>Imago,</i> pp. 206 segg.) è contro natura: cfr. <i>Ho. Gen</i>., 1, 13; <i>Co. Io</i>., XX, 22 (20). La distinzione che qui fa Origene fra una parte dell’anima a immagine di Dio ed una amica della materia forse può essere intesa, alla luce della dottrina origeniana della preesistenza delle anime, nel senso che la primitiva purezza della creatura razionale (— anima) è stata contaminata dalle passioni peccaminose che si sono, per così dire, aggiunte alla primitiva creatura e l’hanno deformata (<i>Co. Io</i>., XX, 22 [20]). Questa parte dell’anima (= tutta l’anima, poiché l’immagine del diavolo ha sopraffatto l’immagine di Dio) è destinata alle pene dell’inferno. Ma è preferibile pensare all’anima della carne di cui si tratta a III, 4, 2, nella varia accezione che Origene dà di questo concetto: cfr. <i>ad loc</i>.</p>

  <p class="NotaPie"><a href="#_FtntUp41_6" id="_FtntDown41_6">[41]</a> Origene sviluppa molto la dottrina degli angeli custodi, ripresa da Erma e dallo Ps. Barnaba (cfr. III, 2, 4; per la connessione con la demonologia pagana cfr. <i>C. Cels</i>., VIII, 34), quasi sempre in connessione con <i>Mt</i>., 18, 10 (cfr. <i>Ho. Ios</i>., 23, 3; 9, 4; <i>Ho. Ez</i>., 1, 7; <i>Ho. Luc</i>., 23; 8; 35, 3; <span class="Vers">Clem</span>., <i>Str</i>., V, 14, 91). Per i più piccoli della chiesa Origene intende di norma i <i>simpliciores, gl'incipientes</i> nella fede (cfr. in più positivo senso III, 1, 12): essi sono assistiti dall’angelo a patto di non incorrere nel peccato. Quando essi avranno progredito nella fede, passeranno sotto la diretta tutela di Cristo, salvo a tornare sotto la tutela degli angeli, se avranno demeritato: cfr., p. es., <i>Ho. Ios</i>., 9, 4; <i>Ho. Num</i>., 20, 3; <i>De Orat</i>., 11, 5; <i>C. Cels</i>., VIII, 34. 36; <i>Ho. Ez</i>., 1, 7;<i> Co. Cant</i>., II, GCS VIII, 133; <i>Co. Mat</i>., XIII, 26 segg.; <i>Ho. Num</i>., 24, 3. Per Clemente invece ogni cristiano è piccolo in confronto alla futura gloria dei cieli, ed è destinato a diventare perfetto come gli angeli: cfr. <i>Quis div</i>., 31, 1; <i>Exc. ex Theod</i>., 11.</p>

  <p class="NotaPie"><a href="#_FtntUp42_6" id="_FtntDown42_6">[42]</a> Origene mette in relazione il vedere il volto di Dio con la peculiare funzione degli angeli custodi (<i>Co. Cant</i>., II, <i>ivi; Ho. Luc</i>., 35, 3-4); ma è restio a chiarire il significato di questa espressione (<i>C. Cels</i>., VI, 41). In relazione alla visione di <i>Is</i>., 6, 2 egli sembra pensare che il vedere il volto del padre significhi modestamente conoscere i <i>principia negotiorum dei </i>(<i>Ho. Is</i>., 4, 1), forse da identificare con le <i>rationes operum dei</i> di <i>De Pr</i>., II, 11, 7- Origene dà l’impressione di evitare volutamente l’interpretazione clementina volto di Dio — Figlio (<i>Exc. ex Theod</i>., 10; 11), forse perché di origine gnostica: cfr. <span class="Vers">Iren</span>., <i>Adv. Haer</i>., I, 13, 3; I, 13, 6; I, 14, 1; <span class="Vers">Valent</span>., <i>fr</i>. 5. Su tutto ciò cfr. M. <span class="Vers">Simonetti</span>, in « Riv. Cult. Class, e Med. », 1962, pp. 165 segg.</p>

  <p class="NotaPie"><a href="#_FtntUp43_6" id="_FtntDown43_6">[43]</a> Origene più volte rileva la strettissima unità che collega l’angelo all’uomo da lui assistito, si che i progressi dell’uno fanno sentire il loro effetto sull’altro (per Origene non solo l’uomo ma anche l’angelo si trova in posizione instabile), per cui essi sono anche accomunati nel giudizio finale: cfr. <i>Co. Mal</i>., XIII, 28; <i>Ho. Luc</i>., 35, 4; <i>Ho. Num</i>., 11, 4; 20, 4. Nel nostro passo dei <i>Princìpi</i> angelo e uomo vengono raffigurati quasi come le dimensioni rispettivamente celeste e terrestre di un’unica entità, secondo antica concezione iranica (cfr<span class="Vers">. A. Orb</span>., <i>La Unción del Verbo, </i>Roma, 1961, p. 222), che è alla base della unione dello spirituale col suo angelo (sizigia) che avverrà nel pleroma valentiniano: cfr. <i>Exc. ex Theod</i>., 35; 36; 64; <span class="Vers">Iren</span>., <i>Adv. Haer</i>., I, 7, 1; <span class="Vers">Heracl</span>., <i>fr</i>. 18; <i>Evang. Phil</i>., 106<span class="Vers">, 11; </span>113, 24; 116, 22; 118, 17.</p>

  <p class="NotaPie"><a href="#_FtntUp44_5" id="_FtntDown44_5">[44]</a> Cfr. <i>Co. Io</i>., II, 20 (14).</p>

  <p class="NotaPie"><a href="#_FtntUp45_5" id="_FtntDown45_5">[45]</a> Rileviamo ancora perfetta corrispondenza fra condizioni spirituali e condizioni esteriori che abbiamo già detto contraddistinguere l’universo origeniano: cfr. II, 9, 8; II, 10, 3.</p>

  <p class="NotaPie"><a href="#_FtntUp46_5" id="_FtntDown46_5">[46]</a> <i>A meno... di nuovo</i>: passo riportato da <span class="Vers">Hier.</span>, <i>Ep</i>. 124, 7, che per il senso e per il posto che occupa nella lettera di Girolamo va senz’altro collocato qui (De la Rue, Schnitzer, Koetschau). Introducendolo Girolamo accusa Origene di sostenere la dottrina della metensomatosì: in realtà questi allude soltanto alla dottrina dei mondi successivi, durante i quali il corpo di cui l’anima è dotato si trasformerà in relazione alla sua sempre diversa condizione, ma restando sempre quel determinato corpo di quella determinata anima: cfr. <i>supra</i>.</p>

  <p class="NotaPie"><a href="#_FtntUp47_5" id="_FtntDown47_5">[47]</a> Cioè riferendolo al corpo, secondo la tradizionale immagine platonica. A questo contesto si può riferire il passo di Epifanio (<i>Panar</i>., 64, 4) sul corpo chiamato da Origene δέμας perché in esso è tenuta legata l’anima, che Koetschau erroneamente riporta a I, 8, 1 per sanare una inesistente lacuna. Un’altra lacuna Koetschau ipotizza a questo punto: in essa Origene avrebbe trattato ancora una volta dell’apocatastasi finale, che avrebbe comportato reintegrazione anche dei demoni nella primitiva condizione beata. Per sanarla adduce un breve passo dello Ps. Leonzio (PG LXXXVI, 1265) ed uno di Giustiniano (<i>Ep. ad Mennam,</i> Mansi, IX, 517 C) altrettanto breve, che non è citazione letterale di un luogo origeniano, così come non lo è il primo. In realtà non c’è minimo indizio che faccia qui sospettare omissione da parte di Rufino.</p>

  <div class="fixedButton">
    <a href="#start_19"><img src="../Images/Flecha.png" width="50%"/></a>
  </div>

  <a id="section_20"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_32">11. LE PROMESSE&#160;<a href="#_FtntDown1_20" id="_FtntUp1_20">[1]</a></h2>

  <p class="Normal">1. Consideriamo ora brevemente che cosa si debba pensare delle promesse.</p>

  <p class="Normal">È certo che nessun essere animato può rimanere perfettamente inerte ed immobile, ma cerca di muoversi in ogni modo&#160;<a href="#_FtntDown2_20" id="_FtntUp2_20">[2]</a>, di essere sempre in attività, di aspirare a qualcosa: ritengo evidente che tale natura sia in ogni essere animato. A maggior ragione quell'animale razionale che è la natura dell’uomo deve sempre essere in movimento e in attività. Se uno&#160;<a href="#_FtntDown3_20" id="_FtntUp3_20">[3]</a> è dimentico di sé e ignaro di ciò che gli si addice, tenderà soltanto ad agire per l’utilità del corpo e indirizzerà tutti i suoi movimenti ai piaceri del corpo. Se invece ha tendenza a provvedere e a dedicarsi al bene pubblico, si occuperà dello stato, eseguirà gli ordini dei magistrati, farà qualcosa che possa giovare alla comunità. Se poi è in grado di comprendere che c’è qualcosa di superiore ai beni del corpo e si dedicherà alla sapienza e alla conoscenza&#160;<a href="#_FtntDown4_20" id="_FtntUp4_20">[4]</a>, indirizzerà tutta la sua operosità a questo studio per cui, scrutando la verità, potrà conoscere le cause e la natura delle cose&#160;<a href="#_FtntDown5_20" id="_FtntUp5_20">[5]</a>. Pertanto, come in questa vita uno considera sommo bene il piacere del corpo, un altro l’attività pubblica, un altro l’esercizio dell’attività intellettuale: così cerchiamo se in quella che è vera vita&#160;<a href="#_FtntDown6_20" id="_FtntUp6_20">[6]</a>, di cui si dice che è nascosta con Cristo in Dio (<i>Col</i>., 3, 3), cioè nella vita eterna, ci sarà qualche analoga condizione di vivere.</p>

  <p class="Normal">2. Alcuni&#160;<a href="#_FtntDown7_20" id="_FtntUp7_20">[7]</a>, che ricusano ogni sforzo intellettuale, si attengono solo al significato superficiale della scrittura e indulgono soprattutto al loro diletto e piacere, discepoli solo della lettera, pensano che noi dobbiamo attenderci la realizzazione delle promesse nei piaceri del corpo: per questo desiderano soprattutto di essere ancora dotati, dopo la resurrezione, di una carne cui non manchi la facoltà di mangiare bere e fare tutto ciò che appartiene alla carne e al sangue, non osservando l’insegnamento di Paolo sulla resurrezione del corpo spirituale (<i>I Cor</i>., 15, 44). Conseguentemente essi aggiungono che ci saranno ancora matrimoni e generazione di figli dopo la resurrezione, e immaginano che ricostruiranno una Gerusalemme terrena&#160;<a href="#_FtntDown8_20" id="_FtntUp8_20">[8]</a> gettando pietre preziose nelle sue fondazioni, costruendo le mura di diaspro, ornando i baluardi di cristallo: essa avrà la cinta di mura fatta di pietre scelte e varie: diaspro zaffiro calcedonio smeraldo sardonice onice crisolito crisopraso giacinto e ametista (<i>Apoc</i>., 21, 10 segg.; <i>Is</i>., 54, 11 segg.). Pensano anche che come ministri delle loro delizie saranno loro dati gli stranieri, quali contadini vignaioli muratori che ricostruiranno la loro città distrutta e crollata (<i>Is</i>., 61, 5; 60, 10); e che riceveranno per consumarle le ricchezze dei gentili e domineranno sui loro beni; e verranno anche i cammelli da Madian ed Efar portando loro oro incenso e pietre preziose (<i>Is</i>., 61, 6; 60, 5 seg.). Cercano di confermare queste loro idee con l’autorità dei profeti, adducendo quanto è scritto sulle promesse fatte a Gerusalemme, dove è detto anche che coloro che serviranno il signore mangeranno e berranno, e invece i peccatori avranno fame e sete; i giusti saranno lieti mentre la confusione possiederà gli empi (<i>Is</i>., 65, 13 seg.). E dal nuovo testamento adducono le parole del salvatore che promette ai discepoli la gioia del vino dicendo: <i>Non berrò di qui finché non berrò il vino nuovo insieme con voi nel regno del Padre mio</i> (<i>Mt</i>., 26, 29). Aggiungono le parole del salvatore che dice beati coloro che ora hanno fame e sete, promettendo loro che saranno saziati (<i>Mt</i>., 5, 6). E riportano dalla scrittura molti altri passi, il cui significato non si accorgono che va inteso in senso simbolico e spirituale. Perciò, secondo la condizione di questa vita e secondo la gradazione di ordini cariche e dignità che c’è in questo mondo, pensano che saranno re e prìncipi&#160;<a href="#_FtntDown9_20" id="_FtntUp9_20">[9]</a> come lo sono questi terreni, perché nel vangelo è scritto: <i>Avrai potere su cinque città</i> (<i>Lc</i>., 19, 19). E per dirla in breve, essi pretendono che tutto ciò che aspettiamo dalle promesse sarà perfettamente simile a quelle che sono le usanze di questa vita: cioè che avverrà di nuovo ciò che c’è ora. Così pensano coloro che credono in Cristo, ma che, intendendo le sacre scritture alla maniera dei Giudei&#160;<a href="#_FtntDown10_20" id="_FtntUp10_20">[10]</a>, di lì nulla hanno saputo trarre degno delle promesse divine.</p>

  <p class="Normal">3. Invece coloro che intendono il significato&#160;<a href="#_FtntDown11_20" id="_FtntUp11_20">[11]</a> delle scritture secondo il pensiero degli apostoli&#160;<a href="#_FtntDown12_20" id="_FtntUp12_20">[12]</a> sperano, sì, che i santi mangeranno, ma il pane di vita&#160;<a href="#_FtntDown13_19" id="_FtntUp13_19">[13]</a> (<i>Io</i>., 6, 51) che nutrisce l’anima e illumina la mente col cibo&#160;<a href="#_FtntDown14_19" id="_FtntUp14_19">[14]</a> della verità e della sapienza e la disseta con la bevanda della divina sapienza, come dice la scrittura: <i>La sapienza ha preparato la sua mensa, ha ucciso le sue vittime, ha mescolato nel cratere il suo vino e grida a gran voce: Venite a me, mangiate il pane che vi ho preparato, bevete il vino che ho mescolato per voi</i> (<i>Prov</i>., 9, 1 segg.). Nutrita da questi cibi di sapienza l’anima è restituita completamente all’immagine e somiglianza di Dio&#160;<a href="#_FtntDown15_19" id="_FtntUp15_19">[15]</a>, come l’uomo è stato fatto&#160;<a href="#_FtntDown16_18" id="_FtntUp16_18">[16]</a> in principio (<i>Gen</i>., 26): così anche se si allontana da questa vita un uomo ignorante ma che porta con sé opere lodevoli, potrà essere istruito nella Gerusalemme che è la città dei santi&#160;<a href="#_FtntDown17_17" id="_FtntUp17_17">[17]</a> (<i>Apoc</i>., 21, 2), cioè riceverà insegnamenti&#160;<a href="#_FtntDown18_17" id="_FtntUp18_17">[18]</a> e preparazione e diventerà pietra viva, pietra preziosa ed eletta&#160;<a href="#_FtntDown19_17" id="_FtntUp19_17">[19]</a> (<i>I Petr</i>., 2, 4 segg.; <i>Is</i>., 28, 16), perché con forza e costanza avrà sopportato le lotte della vita e le battaglie della fede. Lì egli conoscerà più pienamente e perfettamente ciò che già qui è stato preannunziato, che l’uomo non vive di solo pane ma di ogni parola che procede dalla bocca di Dio (<i>Mt</i>., 4, 4; <i>Deut</i>., 8, 3). E prìncipi e rettori&#160;<a href="#_FtntDown20_17" id="_FtntUp20_17">[20]</a> intenderemo coloro che reggono istruiscono e formano alle cose divine quelli che son loro inferiori.</p>

  <p class="Normal">4. Ma se sembra che queste promesse non sian tali da incutere desiderio adeguato nella mente di coloro che vi sperano, riprendendo un po’ l’argomento esaminiamo quanto sia naturale e insito nell’anima il desiderio di questo bene, e infine descriviamo sulla base dell'interpretazione delle scritture l’aspetto del pane di vita (<i>Io</i>., 6, 51), la qualità di quel vino (<i>Prov</i>., 9, 2), la caratteristica dei principati. Pertanto, come nei mestieri cui l’uomo attende con le mani c’è in mente l’idea di ciò che si fà, come si fà, a qual fine si fà, e la realizzazione è opera delle mani, così nelle opere che son fatte da Dio dobbiamo pensare che a noi restino nascosti significato e ragione di ciò che da lui vediamo fatto. E come quando il nostro occhio vede ciò che ha fatto l’artigiano, se lo avrà visto ben fatto, sùbito l’animo arde di sapere come e a che fine l’abbia fatto: molto di più e al di sopra di ogni confronto il nostro animo arde dell’ineffabile desiderio di conoscere la ragione delle cose&#160;<a href="#_FtntDown21_17" id="_FtntUp21_17">[21]</a> che vediamo fatte da Dio. Tale desiderio, tale amore crediamo immesso senza dubbio in noi da Dio: e come l’occhio cerca naturalmente la luce e la vista, e il nostro corpo per natura desidera cibo e bevanda: così la nostra mente porta in sé naturale e peculiare&#160;<a href="#_FtntDown22_17" id="_FtntUp22_17">[22]</a> il desiderio di apprendere la verità di Dio e di conoscere le cause delle cose. D’altra parte non abbiamo ricevuto da Dio questo desiderio perché esso resti sempre inappagato: altrimenti l’amore della verità (<i>II Thess</i>., 2, 10) sembrerebbe immesso senza ragione da Dio creatore nella nostra mente, se il desiderio non si potrà mai realizzare. Per cui quanti in questa vita con sommo zelo si saranno dedicati allo studio delle realtà divine (<i>Col</i>., 2, 2 seg.), anche se avranno attinto solo poche cose dai molti e immensi tesori della scienza divina, tuttavia per il fatto stesso che spingono animo e mente a questa attività e si manifestano zelanti in questo desiderio ricevono grande utilità, poiché volgono il loro animo all’amore e alla ricerca appassionata della verità e così lo rendono più preparato ad accogliere i futuri insegnamenti. Così, quando uno vuol dipingere una immagine, se prima accenna con traccia leggera le linee di quella che sarà la figura e ne prepara un abbozzo adatto perché vi sia sovrapposta l’immagine, senza dubbio l’abbozzo preparato dalla traccia sarà più adatto a ricevere i colori definitivi, purché questa traccia e questo abbozzo siano disegnati nella tavola del nostro cuore (<i>II Cor</i>., 3, 3) dallo stilo del nostro signore Gesù Cristo. Forse per questo è detto che ad ognuno che ha sarà dato e aggiunto&#160;<a href="#_FtntDown23_18" id="_FtntUp23_17">[23]</a> (<i>Mt</i>., 25, 29), sì che sappiamo che a coloro che già in questa vita hanno un abbozzo di verità e di conoscenza sarà aggiunta nella vita futura la bellezza della perfetta immagine&#160;<a href="#_FtntDown24_16" id="_FtntUp24_16">[24]</a>.</p>

  <p class="Normal">5. Tale desiderio indicava - come penso - colui che diceva&#160;<a href="#_FtntDown25_16" id="_FtntUp25_16">[25]</a>: <i>Sono preso in un’alternativa avendo il desiderio di andarmene e stare con Cristo, e sarebbe molto meglio</i> (<i>Phil</i>., 1, 23): egli infatti sapeva che una volta tornato a Cristo avrebbe conosciuto chiaramente il significato di tutto ciò che si fa in terra: cioè riguardo all’uomo, all’anima dell’uomo e alla intelligenza&#160;<a href="#_FtntDown26_16" id="_FtntUp26_16">[26]</a>, ed agli elementi di cui l’uomo si compone; avrebbe conosciuto qual è lo spirito principale&#160;<a href="#_FtntDown27_16" id="_FtntUp27_16">[27]</a>, quale lo spirito che agisce, quale lo spirito vitale, quale la grazia dello Spirito santo che è data ai fedeli&#160;<a href="#_FtntDown28_16" id="_FtntUp28_16">[28]</a>. Allora conoscerà anche che cosa significa Israele&#160;<a href="#_FtntDown29_14" id="_FtntUp29_14">[29]</a>, che cosa la sua distinzione rispetto agli altri popoli, che cosa le dodici tribù d’Israele e che cosa le singole genti di ogni tribù. Conoscerà anche il significato dei sacerdoti&#160;<a href="#_FtntDown30_14" id="_FtntUp30_14">[30]</a>, dei leviti e dei vari ordini sacerdotali, e che cosa era simboleggiato in Mosè&#160;<a href="#_FtntDown31_13" id="_FtntUp31_13">[31]</a>; conoscerà anche che cosa significhino per Dio i giubilei&#160;<a href="#_FtntDown32_13" id="_FtntUp32_13">[32]</a> e le settimane di anni (<i>Lev</i>., 25); vedrà il significato dei giorni solenni e festivi (<i>Lev</i>., 23) e conoscerà le cause dei sacrifici e delle purificazioni&#160;<a href="#_FtntDown33_11" id="_FtntUp33_11">[33]</a> (<i>Lev</i>., 1-7; 11-16): quale sia il significato della purificazione della lebbra&#160;<a href="#_FtntDown34_10" id="_FtntUp34_10">[34]</a> e della lebbra diversa (<i>Lev</i>., 13-14), quale il significato della purificazione di coloro che hanno perdite di seme maschile (<i>Lev</i>., 15, 13 segg.). Conoscerà anche quali e quante sono le potenze&#160;<a href="#_FtntDown35_10" id="_FtntUp35_10">[35]</a> buone, quali le potenze avverse e quale sia l'amore di quelle e l’odio&#160;<a href="#_FtntDown36_10" id="_FtntUp36_10">[36]</a> di queste per gli uomini. Vedrà anche qual è la natura delle anime&#160;<a href="#_FtntDown37_10" id="_FtntUp37_10">[37]</a>, e quale la diversità degli animali della terra del cielo e delle acque; quale è il motivo per cui i singoli generi si ripartiscano in tante specie; quale l’intendimento del creatore, quale il senso della sua sapienza celato in queste singole cose. E conoscerà anche per quale ragione ad alcune radici ed erbe si associano alcune facoltà, che invece si negano ad altre radici ed erbe&#160;<a href="#_FtntDown38_10" id="_FtntUp38_10">[38]</a>; quale sia il motivo dell’apostasia degli angeli&#160;<a href="#_FtntDown39_10" id="_FtntUp39_10">[39]</a> e per quale ragione essi possano allettare e spingere nell’inganno e nell’errore&#160;<a href="#_FtntDown40_9" id="_FtntUp40_9">[40]</a> quanti non li avranno disprezzati con tutta la fede. Infine conoscerà il giudizio della provvidenza divina&#160;<a href="#_FtntDown41_7" id="_FtntUp41_7">[41]</a> su ogni singola cosa: che ciò che accade agli uomini non accade fortuitamente e per caso bensì per motivo ben considerato, anche se così difficile a intendere, cui non sfugge il numero dei capelli non solo dei santi ma forse anche di tutti gli uomini (<i>Mt</i>., 10, 30) e che arriva a prendersi cura fin dei due passeri che son venduti per un denaro&#160;<a href="#_FtntDown42_7" id="_FtntUp42_7">[42]</a> (<i>Mt</i>., 10, 29), sia che i passeri vadano intesi simbolicamente&#160;<a href="#_FtntDown43_7" id="_FtntUp43_7">[43]</a> sia anche alla lettera. Tali cose ora indaghiamo, allora le vedremo lì chiaramente.</p>

  <p class="Normal">6. Dobbiamo pensare che non poco tempo trascorrerà in questa opera d'insegnamento, fintantoché dopo la fine della vita sia mostrato ai degni e meritevoli il significato anche soltanto di ciò che avviene sulla terra, in maniera che, acquistata piena conoscenza di tutte queste cose, possano godere di ineffabile gioia. Allora, se questa aria che sta fra terra e cielo&#160;<a href="#_FtntDown44_6" id="_FtntUp44_6">[44]</a> non è priva di esseri animati e dotati di ragione, come ha detto l’apostolo: <i>Nei quali </i>(<i>peccati) avete già vissuto secondo il corso di questo mondo, secondo il principe che ha potere su quest’aria, che ora agisce sui figli della diffidenza</i> (<i>I Eph</i>., 2, 2), e ancora: <i>Saremo tratti sulle nubi incontro a Cristo nell’aria e così sempre saremo col signore</i> (<i>I Thess</i>., 4, 17), allora - ripeto - dobbiamo pensare che i santi rimarranno là fintantoché conosceranno in ambedue le maniere il significato di ciò che avviene nell’aria. Il fatto che ho detto « in ambedue le maniere » ecco che cosa significa: quando stavamo in terra abbiamo visto, p. es., animali e piante e abbiamo notato le loro differenze, e diversità grandissima fra gli uomini; ma vedendo tali cose non ne abbiamo compreso la ragione, e la diversità delle cose che vedevamo ci ha suggerito soltanto di ricercare e scrutare per quale motivo tutti questi esseri siano stati creati diversi e diversamente vengano ordinati. Concepito in terra l’amore e lo studio per tale conoscenza, dopo la morte ci sarà concesso di realizzarla pienamente, se la cosa procederà secondo i nostri voti; e quando avremo compreso pienamente il significato di tutto ciò, allora avremo conosciuto in ambedue le maniere ciò che avevamo visto sulla terra. Qualcosa di simile diremo anche per la sede aerea. Penso infatti che i beati allontanandosi da questa vita rimarranno in un luogo della terra che la sacra scrittura chiama paradiso&#160;<a href="#_FtntDown45_6" id="_FtntUp45_6">[45]</a> (<i>Gen</i>., 2, 8 segg.; <i>Lc</i>., 23, 43), come in luogo di istruzione, e per così dire, in una scuola delle anime, dove riceveranno insegnamenti su tutto ciò che avevano visto in terra, e anche qualche cenno riguardante le cose future, così come già in questa vita, anche se come attraverso uno specchio e approssimativamente, tuttavia in parte (<i>I Cor</i>., 13, 12) avevano ricevuto qualche anticipazione delle cose future, che vengono rivelate più chiaramente e manifestamente ai beati a suo tempo e luogo. Se poi qualcuno sarà puro di cuore&#160;<a href="#_FtntDown46_6" id="_FtntUp46_6">[46]</a> (<i>Mt</i>., 5, 8) e ancor più puro di mente e più sveglio d’intelligenza, progredirà più rapidamente, ascenderà nell’aria&#160;<a href="#_FtntDown47_6" id="_FtntUp47_6">[47]</a> e giungerà al regno dei cieli traversando, quasi singole tappe, quelli che i Greci chiamano sfere celesti&#160;<a href="#_FtntDown48_4" id="_FtntUp48_4">[48]</a> e la sacra scrittura cieli (<i>I Eph</i>., 4, 10; <i>Hebr</i>., 7, 26). In ognuno prima osserverà ciò che lì avviene poi ne conoscerà la causa; e così gradatamente salirà dall’uno all’altro seguendo colui che è entrato nei cieli, Gesù il Figlio di Dio (<i>Hebr</i>., 4, 14), che dice: <i>Voglio che dove sono io siano con me anche costoro</i> (<i>Io</i>., 17, 24); ed indica la diversità di questi luoghi dicendo&#160;<a href="#_FtntDown49_4" id="_FtntUp49_4">[49]</a>: <i>Presso il Padre sono molte dimore</i> (<i>Io</i>., 14, 2). Egli comunque è in ogni luogo&#160;<a href="#_FtntDown50_3" id="_FtntUp50_3">[50]</a> e pervade l’universo: e noi non lo conosceremo più in quella piccola forma nella quale si è ridotto per noi, cioè nella limitazione del corpo umano assunto in terra fra gli uomini, dal quale sembrava come circoscritto in luogo determinato.</p>

  <p class="Normal">7. Allorché poi i beati saranno giunti nei luoghi celesti osserveranno e conosceranno&#160;<a href="#_FtntDown51_3" id="_FtntUp51_3">[51]</a> la natura di tutti gli astri uno per uno, siano essi esseri animati o qualsiasi altra cosa. E conosceranno anche le cause delle altre opere di Dio, che questi vorrà loro rivelare. Infatti rivelerà loro, in quanto figli&#160;<a href="#_FtntDown52_3" id="_FtntUp52_3">[52]</a> (<i>Rom</i>., 8, 14), le cause delle cose e il significato della sua creazione, insegnando loro perché quella determinata stella&#160;<a href="#_FtntDown53_3" id="_FtntUp53_3">[53]</a> si trova in quella determinata parte del cielo e perché è divisa da un’altra da tanto spazio; che cosa sarebbe successo se fosse stata più vicina e che cosa se fosse stata più lontana; come mai, se una stella fosse stata più grande di un’altra, l’universo intero non avrebbe avuto questa forma ma ne avrebbe assunto altra. Così, dopo aver osservato tutto ciò che riguarda la natura degli astri e i movimenti che avvengono in cielo, verranno anche alle cose che non si vedono&#160;<a href="#_FtntDown54_3" id="_FtntUp54_3">[54]</a>, a quelle di cui abbiamo udito ora solo il nome, e a quelle invisibili (<i>II Cor</i>., 4, 18; <i>Col</i>., 1, 16 ecc.): l’apostolo Paolo ha insegnato che son molte, ma quali siano e come differiscano fra loro non possiamo immaginarlo&#160;<a href="#_FtntDown55_3" id="_FtntUp55_3">[55]</a> neppure un poco. Così&#160;<a href="#_FtntDown56_3" id="_FtntUp56_3">[56]</a> la natura razionale cresce gradata- mente&#160;<a href="#_FtntDown57_3" id="_FtntUp57_3">[57]</a>: non come cresceva in questa vita in anima e corpo (o carne), ma perché la mente, potenziata nell’intelligenza e nella sensibilità e giunta alla perfezione, raggiunge la conoscenza perfetta, non più impedita dai sensi della carne ma incrementata dai sensi dell’intelletto, osservando chiaramente e, per così dire, faccia faccia&#160;<a href="#_FtntDown58_2" id="_FtntUp58_2">[58]</a> (<i>I Cor</i>., 13, 12) le cause delle cose. In tal modo essa raggiunge la perfezione: prima quella per cui giunge in tale condizione, poi quella per cui vi rimane, avendo come cibo di cui nutrirsi conoscenza&#160;<a href="#_FtntDown59_2" id="_FtntUp59_2">[59]</a> e comprensione delle cose e delle loro cause. Come infatti nella nostra vita corporea prima ci sviluppiamo col corpo fino a raggiungere la nostra condizione, alimentati nella prima età da cibi adeguati, e poi, quando lo sviluppo ha raggiunto la sua misura, ci serviamo dei cibi non per crescere ma per conservarci in vita, penso che analogamente anche la mente, anche una volta giunta alla perfezione, continui a nutrirsi di cibi adatti e convenienti&#160;<a href="#_FtntDown60_2" id="_FtntUp60_2">[60]</a> nella giusta misura, per cui nulla le manca o è di troppo. Per tutti questo cibo crediamo che sia la contemplazione e la conoscenza di Dio, nella misura&#160;<a href="#_FtntDown61_2" id="_FtntUp61_2">[61]</a> che conviene e si addice a natura che è stata creata: tale misura conviene che osservino anche quanti cominciano a vedere Dio, cioè a conoscerlo per purezza di cuore (<i>Mt</i>., 5, 8).</p>

  <hr/>

  <p class="NotaPie"><a href="#_FtntUp1_20" id="_FtntDown1_20">[1]</a> Dopo aver trattato delle pene, Origene passa a parlare dell’adempimento delle promesse fatte ai santi. L’esposizione è perfettamente simmetrica a quella svolta nel cap. ro ed è fondata sulle stesse premesse e sulla stessa impostazione di carattere spiritualista. La struttura del capitolo è molto semplice: dopo una introduzione in cui Origene si chiede se anche la vita in Cristo presenterà la varietà di condizioni e attività che caratterizza la vita umana (§ 1), leggiamo un attacco a fondo contro i Millenaristi, che legati all’interpretazione letterale della scrittura intendono in senso materiale e carnale i passi dei profeti e dell’Apocalissi in cui si parla della futura felicità dei beati (§ 2). Chi invece interpreta questi passi secondo il senso spirituale, comprende che l’appagamento delle promesse consisterà nella conoscenza della natura e delle cause delle cose create da Dio (§§ 3-4). Segue un’esposizione dei misteri che saranno rivelati ai beati: il vero significato delle istituzioni e della storia di Israele; natura e cause delle diverse realtà terrene, fino a comprendere l’uomo e le potenze favorevoli e avverse (§ 5). Si passerà poi, mercé insegnamento graduale, che comincerà nel paradiso e continuerà durante l’ascesa dei beati in cielo, alla conoscenza delle realtà celesti, visibili e invisibili, fino a raggiungere la conoscenza perfetta che alimenterà lo stato di perfezione conseguito dai beati. In tal modo essi arrivano alla massima conoscenza di Dio compatibile con la loro qualità di esseri creati (§§ 6-7). La trattazione presenta alcuni dei motivi prediletti da Origene: educazione progressiva delle anime che continua dopo la morte del corpo; corrispondenza della condizione spirituale con la condizione corporea e topografica; visione omogenea di tutto il creato in opposizione col dualismo gnostico. Essa mette bene in evidenza, nella impostazione intellettualista, il carattere tipicamente greco del cristianesimo di Origene, che risolve nella perfetta conoscenza del mondo e di Dio il fine ultimo della creatura razionale.</p>

  <p class="NotaPie"><a href="#_FtntUp2_20" id="_FtntDown2_20">[2]</a> Concetto tipicamente scolastico: cfr. SVF II, 35, 285. Cfr. lo stesso concetto più sviluppato a III, 1, 1 seg.</p>

  <p class="NotaPie"><a href="#_FtntUp3_20" id="_FtntDown3_20">[3]</a> I tre esempi di vita che qui Origene prospetta (vita dedita ai piaceri del corpo, all’attività pubblica, alla sapienza e alla scienza) sembrano essere stati scelti in maniera che ognuno di essi corrisponda ad ognuna delle tre categorie stoiche: azioni cattive indifferenti buone.</p>

  <p class="NotaPie"><a href="#_FtntUp4_20" id="_FtntDown4_20">[4]</a> Espressione cara ad Origene: cfr., p. es., <i>Ho. Num</i>., 17, 4.</p>

  <p class="NotaPie"><a href="#_FtntUp5_20" id="_FtntDown5_20">[5]</a> Forse abbiamo qui un riecheggiamento di <span class="Vers">Verg</span>., <i>Georg</i>., II, 490.</p>

  <p class="NotaPie"><a href="#_FtntUp6_20" id="_FtntDown6_20">[6]</a> Origene abitualmente distingue la vera vita, che è secondo virtù, secondo Dio, in Cristo, da quella che è ritenuta vita, che è la vita comune degli esseri irrazionali e razionali: cfr. <i>Co. Io</i>., I, 27 (25); II, 24 (19); XIII, 23; <i>Co. Mat</i>., XVI, 28; <i>Co. Rom</i>., VI, 14; <i>Ho. Num</i>., 19, 4; <i>Sel. in Ps„</i> 26, 1, PG XII, 1276.</p>

  <p class="NotaPie"><a href="#_FtntUp7_20" id="_FtntDown7_20">[7]</a> Si tratta dei cosiddetti Millenaristi, che continuando tradizioni giudaiche credevano che il secondo avvento di Cristo avrebbe apportato a Gerusalemme un regno terreno millenario, ricco di felicità materiale di ogni specie. Si tratta di credenza non soltanto popolare, bensì vastamente diffusa anche fra i teologi, soprattutto quelli della tradizione asiatica e poi africana: si pensi allo Ps. Barnaba, a Papia, a Giustino, a Ireneo, a Tertulliano, ecc. Tale dottrina per il suo materialismo e per essere fondata sull’interpretazione letterale di passi del VT e del NT non poteva essere assolutamente accetta ad Origene, che l’ha fatta oggetto di decisi e decisivi attacchi: cfr. <i>Co. Mat</i>., XVII, 35;<i> Co. Cant. prol</i>., GCS VIII, 66; <i>Sel. in Ps</i>., 4, 6, PG XII, 1160. Origene rinfaccia di solito questa dottrina ai <i>simpliciores,</i> ma è ben consapevole che essi sono indotti all'errore da maestri incapaci, che non sanno interpretare la scrittura se non nel senso letterale: cfr. <i>Ser. Mat</i>., 14 e anche <i>Ho. Ez</i>., 3, 3. Contro la resurrezione materialmente intesa cfr. in altro contesto, <i>Co. Mat</i>., XVII, 33.</p>

  <p class="NotaPie"><a href="#_FtntUp8_20" id="_FtntDown8_20">[8]</a> Cfr. lo stesso ragionamento millenarista impostato sugli stessi passi scritturistici in <span class="Vers">Iren</span>., <i>Adv. Haer</i>., V, 34, 4, dove la dottrina è confortata da numerosi altri passi dello stesso tenore di quelli addotti da Origene. Cfr. anche <span class="Vers">Iust</span>., <i>Dial. c. Tryph</i>., 81.</p>

  <p class="NotaPie"><a href="#_FtntUp9_20" id="_FtntDown9_20">[9]</a> Cfr. <span class="Vers">Iust</span>., <i>Dial. c. Tryph</i>., 139. Per l’interpretazione spirituale che Origene dà del passo di Luca cfr. <i>Co. Mat</i>., XIV, 12; <i>Frag. in Luc</i>., 86, GCS IX, 231.</p>

  <p class="NotaPie"><a href="#_FtntUp10_20" id="_FtntDown10_20">[10]</a> Origene muove costantemente questo rimprovero a quanti interpretavano la scrittura secondo la lettera: cfr., p. es., <i>Ser. Mat</i>. 15 e, più in generale, <i>De Pr</i>., IV, 2, 1 e note.</p>

  <p class="NotaPie"><a href="#_FtntUp11_20" id="_FtntDown11_20">[11]</a> Ruf. <i>theoriam</i>. Con questo termine Origene indica la contemplazione delle realtà divine: sia l'atto del contemplare, contrapposto all’azione (<i>C. Cels</i>., VI, 61; <i>De Orat</i>., 27, 10; <i>Co. Io</i>., I, 16; VI, 19 [11]; XIII, 33); sia l’oggetto, il contenuto della contemplazione, volentieri identificato col significato spirituale della scrittura (<i>C. Cels</i>., I, 18; II, 6; II, 69; III, 56; VII, 10; VIII, 21; <i>Co. Io</i>., XIII, 24). Cfr. <span class="Vers">Crouze</span>., <i>Connaissance,</i> pp. 375 segg.; per Clemente cfr. A. <span class="Vers">Méha</span>., <i>Étuide sur les Stromates de Clement d'Alexandrie,</i> Paris, 1966, p. 149.</p>

  <p class="NotaPie"><a href="#_FtntUp12_20" id="_FtntDown12_20">[12]</a> In contrapposizione al modo di interpretare la scrittura alla maniera dei Giudei, cui si era fatto riferimento più su.</p>

  <p class="NotaPie"><a href="#_FtntUp13_19" id="_FtntDown13_19">[13]</a> Cfr. <i>De Orat</i>., 10, 2; 27, 4; <i>Co. Io</i>., XX, 43 (33). Origene solitamente non sfrutta questo passo giovanneo in senso eucaristico, ma per indicare il nutrimento che deriva al fedele dalla conoscenza dei misteri divini: cfr. <i>Co. Io</i>., XX, 43 (33); <i>Co. Mat</i>., XI, 14;<i> Co. Cant</i>., I, GCS VIII, 104; <i>C. Cels</i>., VI, 44; <i>Ho. Lev</i>., 16, 5.</p>

  <p class="NotaPie"><a href="#_FtntUp14_19" id="_FtntDown14_19">[14]</a> Origene ama distinguere, sulla traccia di <i>I Cor</i>., 3, 1 segg. e passi simili, varie specie di alimento spirituale in relazione al minore o maggior grado di perfezione raggiunto dal cristiano; cfr., p. es., <i>Ho. Lev</i>., 1, 4; <i>Ho. Num</i>., 27, 1; <i>Ho. los</i>., 6, 1; 9, 9; <i>Ho. Ez</i>., 7, 10; <i>De Orat</i>., 27, 5; <i>Martyr</i>., 1; <i>C. Cels</i>., III, 53; IV, 18; <i>Co. Io</i>., XIII, <span class="Vers">33. 37; Iren</span>., <i>Adv. Haer</i>., IV, 38, 1; <span class="Vers">Clem</span>., <i>Str</i>., V, 10, 66.</p>

  <p class="NotaPie"><a href="#_FtntUp15_19" id="_FtntDown15_19">[15]</a> Che il peccato aveva offuscato, anche se non era riuscito a cancellarla completamente, sovrapponendovi l’immagine del diavolo: cfr. III, 1, 13; IV, 4, 9-10 e note; <span class="Vers">Crouze</span>., <i>Image,</i> pp. 181 segg. Sulla distinzione fra immagine e somiglianza cfr.III, 6, 1.</p>

  <p class="NotaPie"><a href="#_FtntUp16_18" id="_FtntDown16_18">[16]</a> Spesso Origene afferma genericamente che l’uomo è stato fatto ad immagine e somiglianza di Dio: cfr. <i>Ho. Gen</i>., 1, 13; <i>Ho. Luc</i>., 39, 5; <i>Co. Io</i>., II, 23 (17); <i>Sel. in Ps</i>., 4, 3, PG XII, 1140. Ma altre volte egli distingue fra immagine e somiglianza, e la distinzione è importante ai fini di determinare in che modo Origene si sia configurato la condizione finale dei beati: cfr.III, 6, 1 e nota.</p>

  <p class="NotaPie"><a href="#_FtntUp17_17" id="_FtntDown17_17">[17]</a> Abbiamo qui l’interpretazione spirituale del passo <i>dell'Apocalisse </i>di cui poc’anzi Origene aveva rifiutato l’interpretazione letterale che ne davano i millenaristi. Cfr. anche <i>C. Cels</i>., VI, 23.</p>

  <p class="NotaPie"><a href="#_FtntUp18_17" id="_FtntDown18_17">[18]</a> Ecco un altro esempio di quanto sia centrale nel pensiero di Origene, in armonia con la filosofia dell’epoca, il concetto della paideia: non soltanto i peccatori hanno bisogno di essere istruiti per purificarsi del loro peccato (I, 6, 2-3), ma anche i beati dopo la morte del corpo debbono progredire nella <i>institutio</i> divina. In armonia col suo caratteristico intellettualismo, questa educazione è vista soprattutto come istruzione che accresce la conoscenza del mondo e di Dio. Cfr. <span class="Vers">Clem</span>.,Ed., 57.</p>

  <p class="NotaPie"><a href="#_FtntUp19_17" id="_FtntDown19_17">[19]</a> Cfr. <i>C. Cels</i>., VIII, 19; <i>Ho. Ez„</i> 13, 3.</p>

  <p class="NotaPie"><a href="#_FtntUp20_17" id="_FtntDown20_17">[20]</a> Si tratta degli angeli, che provvedono alla istruzione ancora imperfetta dei beati: cfr. III, 6, 9 e nota; <i>Ho. Ier</i>., 10, 8. Dato che, come vedremo, questa istruzione comporterà graduale ascesa in cielo, la funzione di questi angeli richiama analoghe situazioni che leggiamo nelle <i>Apocalissi</i> apocrife (Baruch, Isaia).</p>

  <p class="NotaPie"><a href="#_FtntUp21_17" id="_FtntDown21_17">[21]</a> Ruf. <i>rationem</i>. Si tratta di quella <i>ratio </i>(<i>logos)</i> insita nelle cose, che ne costituisce l’essenza non come natura statica ma come principio dinamico di sviluppo: cfr. II, 10, 3 e nota.</p>

  <p class="NotaPie"><a href="#_FtntUp22_17" id="_FtntDown22_17">[22]</a> Origene sviluppa quanto aveva già esposto a I, 1, 7: come ad ognuno dei cinque sensi naturali corrisponde una specifica categoria di sostanze sulle quali essi possono esercitare la loro azione, così alla mente corrisponde, come oggetto ultimo della sua attività intellettiva, Dio stesso. Tale <i>propinquitas</i> dell’uomo con Dio, dovuta al fatto che l’uomo reca in sé costitutivamente l’impronta dell’immagine di Dio, costituisce per l'uomo fonte di conoscenza, che il peccato può contaminare ma non distruggere, e che fa sentire il suo effetto sullo stesso peccatore. Tale sentimento che spinge l’uomo a Dio come al suo fine naturale - osserva platonicamente, Origene — non può essere stato immesso da Dio nell’uomo perché rimanesse inappagato: cfr. <i>De Pr</i>., IV, 4, 10; <i>Co. Io</i>., XX, 22 (20);<i> Co. Cant</i>., I, GCS VIII, 91; <i>Martyr</i>., 47; <i>Ho. Gen</i>., 13, 4; <i>Ho. Num</i>., 17, 4, dove questo tendere dell’uomo a Dio con la sapienza e la conoscenza viene raffigurato come progresso senza fine.</p>

  <p class="NotaPie"><a href="#_FtntUp23_17" id="_FtntDown23_18">[23]</a> Cfr. la stessa interpretazione, formulata con lo stesso tono di incertezza, a <i>Ser. Mat</i>., 69.</p>

  <p class="NotaPie"><a href="#_FtntUp24_16" id="_FtntDown24_16">[24]</a> Sulla utilità che arreca una anche modesta preparazione acquisita in questa vita ai fini della superiore conoscenza che sarà partecipata ai beati dopo la morte cfr. <i>Ho. XXXVI Ps</i>., 5, 1.</p>

  <p class="NotaPie"><a href="#_FtntUp25_16" id="_FtntDown25_16">[25]</a> Cfr. la stessa citazione a I, 7, 5, dove però Origene si sofferma sull’altra delle due alternative che Paolo presenta.</p>

  <p class="NotaPie"><a href="#_FtntUp26_16" id="_FtntDown26_16">[26]</a> Ruf. <i>vel de mente:</i> si tratta del νοῦς (= parte razionale dell’anima), cioè della creatura spirituale decaduta alla condizione di anima umana: cfr. XI, 8, 3; II, 1, 1.</p>

  <p class="NotaPie"><a href="#_FtntUp27_16" id="_FtntDown27_16">[27]</a> Evidentemente qui Origene allude allo spirito retto, lo Spirito santo e lo spirito principale di <i>Ps</i>., 50, 12-14: cfr. <i>Sel. Ps</i>., 50, 14, PG XII, 1456: <i>Frag. Ps</i>., 50, 14, <span class="Vers">Cadio</span>., p. 84. Ma forse egli riecheggia anche le concezioni stoico-medicinali sui vari spiriti che hanno sede nel cervello e nel cuore: cfr. <span class="Vers">Verbek</span>., <i>L’évolution de la doctrine du pneuma du stoicisme à S. Augustin,</i> Louvain, 1945, pp. 175 segg.</p>

  <p class="NotaPie"><a href="#_FtntUp28_16" id="_FtntDown28_16">[28]</a> Cfr. I, 3, 5.</p>

  <p class="NotaPie"><a href="#_FtntUp29_14" id="_FtntDown29_14">[29]</a> Cfr. un’altra enumerazione di questioni di tal genere a IV, 3, 12. Origene ama trasferire in cielo tutte queste distinzioni, riferendole alle varie categorie di anime e di creature razionali già esistenti o che saranno formate nel mondo a venire, e dando di norma posizione privilegiata alle creature simboleggiate dalle dodici tribù d’Israele rispetto a quelle simboleggiate dagli altri popoli: cfr. II, 3, 7 in nota; <i>Ho. Ex</i>., 1, 2; <i>Ho. Lev</i>., 13, 4; <i>Ho. Num</i>., <i>1,</i> 3; 3, 3; <i>C. Cels</i>., VII, 29.</p>

  <p class="NotaPie"><a href="#_FtntUp30_14" id="_FtntDown30_14">[30]</a> Già in Filone, nello gnosticismo, in Clemente sacerdoti e leviti erano oggetto di interpretazioni simboliche: cfr. <span class="Vers">Heracl</span>., <i>fr</i>. 13; <span class="Vers">Phil</span>., <i>Leg. Atteg</i>., III, 82; <i>Quod deter</i>., 132 seg.; <i>Leg. Special</i>., I, 66; II, 164; <span class="Vers">Clem</span>., <i>Str</i>., III, 11, 72; IV, 25, 157; V, 6, 39; <span class="Vers">Orig</span>., <i>Ho</i>.<i> Num</i>., 3, 2; <i>Ho. Lev</i>., 2, 3 seg.; 3, 1; 6, 3 segg.; 7, 1 segg.; 8, 2 segg.</p>

  <p class="NotaPie"><a href="#_FtntUp31_13" id="_FtntDown31_13">[31]</a> Riprendendo e sviluppando variamente i dati tradizionali Origene nelle <i>Omelie</i> sull’<i>Esodo</i> e sui <i>Numeri</i> sviluppa a fondo la simbologia Mosè = Cristo: cfr. J. <span class="Vers">Daniélou</span>, <i>Sacramentum futuri,</i> Paris, 1950, pp. 191 segg.</p>

  <p class="NotaPie"><a href="#_FtntUp32_13" id="_FtntDown32_13">[32]</a> Filone aveva interpretato queste disposizioni e divisioni di carattere cronologico come simbolo della futura remissione dei peccati: cfr. <i>Leg. Spec</i>., II, 122. 176; <i>Decal</i>., 164; <i>Mutat</i>., 228. Origene applica questo procedimento in armonia con la sua concezione cosmologica, riferendo le settimane di anni ai mondi che succederanno a quello presente, attraverso i quali si giungerà alla reintegrazione totale e finale: cfr. <i>Co. Mat</i>., XV, 31; <i>De Orat</i>., 27, 13-16.</p>

  <p class="NotaPie"><a href="#_FtntUp33_11" id="_FtntDown33_11">[33]</a> Cfr. <i>Ho. Lev</i>., 3; 4; 5; 9 <i>per totum</i>.</p>

  <p class="NotaPie"><a href="#_FtntUp34_10" id="_FtntDown34_10">[34]</a> Cfr. <i>Ho. Lev</i>., 8, 5 segg.</p>

  <p class="NotaPie"><a href="#_FtntUp35_10" id="_FtntDown35_10">[35]</a> Ruf. <i>virtutes</i>; gr. ἐξυσίαι. Cfr. I, 5, 1-2; I, 6, 2; I, 8, 1: a I, 6, 2 Origene parla delle potenze come di categoria di creature celesti accanto agli angeli, ai troni, alle dominazioni; a <i>Co. Mat</i>., XVII, 2 parla specificamente delle potenze, come di categoria angelica distinta dalle altre, e distingue anche le potenze buone da quelle cattive.</p>

  <p class="NotaPie"><a href="#_FtntUp36_10" id="_FtntDown36_10">[36]</a> Cfr. III, 2, 1 segg.</p>

  <p class="NotaPie"><a href="#_FtntUp37_10" id="_FtntDown37_10">[37]</a> Cfr. II, 8, 1 segg.</p>

  <p class="NotaPie"><a href="#_FtntUp38_10" id="_FtntDown38_10">[38]</a> Origene non ha alcun interesse per il mondo fisico e per gli esseri animati non dotati di ragione, che sono esseri non <i>principalia</i> ma <i>consequentia</i> (II, 9, 3); non ha neppure interesse per la scienza profana in quanto tale (cfr. <span class="Vers">Völke</span>., pp. 93 segg.). Perciò qui egli certo non pensa all'acquisizione di queste cognizioni come a soddisfacimento di mera curiosità, bensì in quanto anche questi secondari esseri fanno parte del mondo e perciò rientrano nel grande disegno della provvidenza divina. Per le erbe come materia per incantesimi cfr. <i>C. Cels</i>., VIII, 61.</p>

  <p class="NotaPie"><a href="#_FtntUp39_10" id="_FtntDown39_10">[39]</a> Cfr. III, 1, 12; <i>Ho. Ez</i>., 9, 5.</p>

  <p class="NotaPie"><a href="#_FtntUp40_9" id="_FtntDown40_9">[40]</a> Su modalità e limiti di quest'azione degli angeli malvagi cfr. III, 2, e anche <i>C. Cels</i>., VIII, 6; <i>Ho. Ez</i>., 6, 8.</p>

  <p class="NotaPie"><a href="#_FtntUp41_7" id="_FtntDown41_7">[41]</a> Cfr. II, 1, 2 e nota.</p>

  <p class="NotaPie"><a href="#_FtntUp42_7" id="_FtntDown42_7">[42]</a> Volentieri Origene adduce questi due esempi evangelici della provvidenza divina: cfr. <i>Martyr</i>., 34; De <i>Orat</i>., 11, 5; <i>C. Cels</i>., VIII, 70; <i>Ho. Luc</i>.,<span class="Vers"> 32, 3; Clem</span>., <i>Str</i>., VI, 17, 153.</p>

  <p class="NotaPie"><a href="#_FtntUp43_7" id="_FtntDown43_7">[43]</a> Dato il suo disinteresse per ogni specie di animali, era naturale che Origene non sì accontentasse dell'interpretazione letterale dei passi di Matteo, in armonia, del resto, con la tendenza a scorgere un significato spirituale in ogni espressione dei testo sacro. Disgraziatamente non ci è giunto il libro del <i>Commento a Matteo</i> in cui Origene dava la sua interpretazione di questo passo. Cfr. comunque <i>Frag. in Luc</i>., 192 (GCS IX, 308) dove il passero caduto a terra simboleggia il senso dell'uomo che si volge al mondo della materia (= <i>Frag. in Mal</i>., 212, GCS XII, 101). Per i capelli cfr. <i>Ho. Num</i>., I, 1 (capelli simbolo delle virtù); <i>De Pr</i>., IV, 3, 12.</p>

  <p class="NotaPie"><a href="#_FtntUp44_6" id="_FtntDown44_6">[44]</a> La credenza che angeli e demoni dimorassero nell’aria fra terra e cielo è generalizzata nella letteratura apocalittica giudea e cristiana, ed è diffusa anche in ambiente ellenistico. Cfr.III<i> Bar</i>., 2; <i>II Henoch, </i>4 segg.; <span class="Vers">Phil</span>., <i>Gig</i>., 6; <i>Plant</i>., 14; <i>Confus</i>., 77; <i>Somn</i>., I, 135; SVF II, 321,</p>

  <p class="NotaPie"><a href="#_FtntUp45_6" id="_FtntDown45_6">[45]</a> Dal contesto è chiaro che qui la terra in cui si trova il paradiso non è la terra vera, contrapposta all’arida, collocata sopra il cielo delle stelle fisse (II, 3, 6-7), ma proprio il nostro mondo. Non è questa la collocazione usuale che Origene fissa al paradiso inteso come sede originaria delle creature razionali (= Adamo) e come futura sede dei beati. Questo per lui consiste più in una disposizione spirituale, in uno stato di gioia soprannaturale, che non in un luogo determinato (<i>Ho. Lev</i>., 16, 5; <i>Ho. Num</i>., 12, 3; <i>Ho. Reg</i>., <i>1,</i> 1;<i> Co. Cant</i>., I, GCS VIII, 104). In questo senso egli tende ad interpretare spiritualmente la creazione del paradiso di <i>Gen</i>., 2, 8 segg. (<i>Sel. in Gen</i>., PG XII, 97 seg.) e può parlare di varie specie di paradiso (<i>Ho. Ez</i>., r3, 3; paradiso = chiesa <i>Sel. in Gen</i>., PG XII, 100). D’altra parte la concezione di questo mondo come terra di peccato maledizione e morte porta ad escludere che qui possa essere collocato il paradiso: cfr. <i>Ho. Ez</i>., 4, 1; <i>Ho. Ter</i>., 8, 1; <i>C. Cels</i>., VII, 29. Infatti egli parla del paradiso come del luogo in cui si trovavano le creature razionali prima della caduta (<i>Ho. Ez</i>., 13, 1), come di luogo celeste (cfr. <i>II Cor</i>., 12, 2-4; <i>II Henoch,</i> 8; <i>Apoc. Mos</i>., 40; <span class="Vers">Melit</span>., <i>Pasch</i>., 47 seg.; SC CXXIII, 84 segg.; <span class="Vers">Iren</span>., <i>Adv. Haer</i>., V, 5, 1) e collocato in un altro mondo (<i>Co. Io</i>., II, 29 [24]; <i>Ho. Num</i>., 26, 4). A <i>Ho. Num</i>., 26, 5 egli afferma che il paradiso si trova non sull’arida ma sulla terra (vera), e che nell’arida Adamo venne precipitato dopo il peccato. Perciò la precisazione fatta in questo passo dei <i>Princìpi</i> resta isolata: essa si può spiegare in funzione del contesto. I beati dopo la morte cominciano coll’apprendere la natura e le cause delle realtà terrene: per tal motivo Origene colloca la sede di questa istruzione preliminare in terra, cosi come colloca nelle varie sedi celesti l’istruzione sulle realtà celesti. Si tenga anche presente che Origene non sembra tener conto in questo contesto della distinzione fra l’arida e la terra vera altrove tanto rilevata (II, 3, 7).</p>

  <p class="NotaPie"><a href="#_FtntUp46_6" id="_FtntDown46_6">[46]</a> A <i>Ho. XXXVI Ps</i>., 5, I Origene osserva che questa istruzione preliminare sarà più o meno lunga in proporzione del minore o maggior grado di conoscenza che i beati avranno conseguito durante la vita terrena.</p>

  <p class="NotaPie"><a href="#_FtntUp47_6" id="_FtntDown47_6">[47]</a> Quest’ascesa delle anime beate nei cieli ricorda <span class="Vers">Plat</span>., <i>Phaedr</i>., 246-7 (cfr. anche <i>Tim</i>., 42 B). Le visioni di cui esse godono, oltre la <i>Hadesliteratur</i> greca a partire dal mito di Er (<span class="Vers">Koch,</span> p. 95), ricordano, anche le rivelazioni delle <i>Apocalissi</i> giudee e cristiane (cfr. <i>Apocalisse di Baruch</i> e <i>Ascensione di Isaia)</i>. Il motivo è sviluppato nella gnosi: cfr. <span class="Vers">Iren</span>., <i>Adv. Haer</i>., I, 21, 5; I, 24, 6; <span class="Vers">Orig</span>., <i>C. Cels</i>., VII, 31. Esso sembra qui ignorare la struttura dell’aldilà impostata sulla distinzione fra arida e firmamento-terra e cielo introdotta a II, 3, 7 e altrove. A <i>C. Cels</i>., VI, 21 segg. Origene polemizza con Celso che aveva accusato i cristiani di aver dedotto la loro dottrina sull’ascesa delle anime nei cieli da Platone e dai Persiani: egli afferma che tale dottrina era contenuta negli scritti del VT, o comunque di lì si poteva ricavare, e rimanda anche a <span class="Vers">Phil.</span>, <i>Somn</i>., I, 133 segg. Sul corpo aereo dei beati cfr. <i>C. Cels</i>., VII, 5. Per il motivo dell’ascesa in Clemente cfr. <i>Str</i>., II, 11, 51; VII, 2, 10; VII, 3, 13; VII, 13, 82.</p>

  <p class="NotaPie"><a href="#_FtntUp48_4" id="_FtntDown48_4">[48]</a> Ruf. σφαίρας, <i>id est globos</i>.</p>

  <p class="NotaPie"><a href="#_FtntUp49_4" id="_FtntDown49_4">[49]</a> Di questo passo si serve spesso Origene là dove tratta delle diverse condizioni che caratterizzano anche lo stato dei beati in cielo: cfr., p. es., <i>Ho. Ios</i>., 10, 1; 23, 4; <i>Ho. Lev</i>., 15, 3; <i>Ho. Num</i>., 27, 2. Più in generale cfr. II, 3, 8 in nota.</p>

  <p class="NotaPie"><a href="#_FtntUp50_3" id="_FtntDown50_3">[50]</a> Cfr. <i>Co. Io</i>., VI, 38 (22); <i>De Pr</i>., II, 1, 3 e nota. Per il contrasto fra l’universalità di Cristo in quanto persona divina e la limitatezza del Cristo incarnato cfr. IV, 4, 3; <i>Sel. Mat</i>., 65; <i>Co. Io</i>., X, 10 (8); sul suo abbassamento in quanto uomo e i suoi limiti cfr. <i>C. Cels</i>., IV, 15; <i>De Orat</i>., 23, 2.</p>

  <p class="NotaPie"><a href="#_FtntUp51_3" id="_FtntDown51_3">[51]</a> Cfr. sugli astri I, <i>praef</i>., 10; I, 7, 2 segg.</p>

  <p class="NotaPie"><a href="#_FtntUp52_3" id="_FtntDown52_3">[52]</a> Cfr. <i>Co. Io</i>., I, 16, dove Origene dice che solo il Figlio conosce il Padre, e con lui quanti con i loro meriti riescono a diventare anch’essi suoi figli. Il motivo del rinascere del fedele come figlio di Dio è attestato nella temperie spirituale dell’epoca anche fuori del cristianesimo: cfr. <i>C. H. </i>XIII, 6, 7, 10.</p>

  <p class="NotaPie"><a href="#_FtntUp53_3" id="_FtntDown53_3">[53]</a> È evidente l’influsso stoico in questa concezione armonica dell’universo e dell’interdipendenza che collega le sue parti.</p>

  <p class="NotaPie"><a href="#_FtntUp54_3" id="_FtntDown54_3">[54]</a> Cfr. II, 3, 6-7, da cui si ricava che queste realtà invisibili venivano da Origene collocate al di sopra del cielo delle stelle fisse, nella terra vera, sede dei beati. Per il contrasto fra i due passi cfr. la nota a II, 3, 6.</p>

  <p class="NotaPie"><a href="#_FtntUp55_3" id="_FtntDown55_3">[55]</a> . Cfr. IV, 1, 7; <i>Co. Io</i>., VI, 46 (28); X, 40 (24).</p>

  <p class="NotaPie"><a href="#_FtntUp56_3" id="_FtntDown56_3">[56]</a> <i>Così... cose</i> (I. 18): ecco la traduzione di Girolamo (<i>Ep</i>. 124, 7): <i>Allorché avremo progredito tanto da non essere più carne e corpo e forse neppure anima, ma intelligenza</i> (νοῦς) <i>e ragione</i> (<i>sensus</i> = λόγος) <i>venuta a perfezione e non più offuscata da alcun perturbamento, allora osserveremo le sostanze razionali e intelligenti faccia a faccia</i>. Questa traduzione si fa preferire là dove, più chiaramente di Rufino e in armonia con II, 8, 3, parla della reintegrazione dell’anima (= creatura decaduta) nella condizione primitiva di creatura intelligente (νοῦς). Cfr. <i>Co. Io</i>., I, 17 e <i>Introd</i>., pp. 74 segg.</p>

  <p class="NotaPie"><a href="#_FtntUp57_3" id="_FtntDown57_3">[57]</a> Cfr. sintetico riepilogo dell’ascesa e del perfezionamento dei beati a III, 6, 9. Sul soggiorno e il perfezionamento delle anime su ognuno dei singoli cieli prima di passare al successivo cfr. <i>Ser. Mat</i>., 51.</p>

  <p class="NotaPie"><a href="#_FtntUp58_2" id="_FtntDown58_2">[58]</a> Cfr. I, 4, 1 in nota; <i>Co. Mat</i>., X, 9.</p>

  <p class="NotaPie"><a href="#_FtntUp59_2" id="_FtntDown59_2">[59]</a> Ruf. <i>theoremata,</i> da intendere come oggetto del conoscere più che come atto del conoscere. Infatti, anche se Origene usa <i>theorema </i>in questo secondo senso (<i>C. Cels</i>., IV, 98), più frequentemente egli l’adopera per indicare l’oggetto della conoscenza, sia in riferimento alla conoscenza di carattere profano, scientifico (<i>C. Cels</i>., VI, 57; VII, 15; <i>Co. Io</i>., XIII, 46; XXXII, 15 [9]), sia in riferimento alla conoscenza di carattere religioso: cfr. <i>De Orat</i>., 13, 3; 30, 3; <i>C. Cels</i>., VI, 19; VI, 20; <i>Co. Io</i>., I, 30 (33): 38 (42); VI, 1; X, 17 (13). In questo senso il Figlio, in quanto sapienza, ha in sé, o meglio è, un complesso di <i>teoremi-. Co. Io</i>., X, 34 (39): II, 18 (12). Cfr. <span class="Vers">Crouzel</span>, <i>Connaissance,</i> pp. 378 seg.</p>

  <p class="NotaPie"><a href="#_FtntUp60_2" id="_FtntDown60_2">[60]</a> Cfr. <i>Co. Mat</i>., XVII, 15 dove il motivo della conoscenza dei misteri divini come nutrimento delle anime dei beati si collega col motivo del banchetto nuziale = escatologico (<i>Mt</i>., 22, 2 segg.) cui partecipano tutti gli eletti. Cfr. anche <i>De Orat</i>., 27, 13.</p>

  <p class="NotaPie"><a href="#_FtntUp61_2" id="_FtntDown61_2">[61]</a> Anche nella condizione di massimo progresso i beati non potranno esaurire e conoscere pienamente il mistero della divinità, che troppo trascende la natura creata: cfr. IV, 3, 14; <i>Ho. Is</i>. 1 2; 4, 1.</p>

  <div class="fixedButton">
    <a href="#start_20"><img src="../Images/Flecha.png" width="50%"/></a>
  </div>

  <a id="section_21"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_33">1. IL LIBERO ARBITRIO&#160;<a href="#_FtntDown1_21" id="_FtntUp1_21">[1]</a></h2>

  <p class="Normal">1. 〈in questo modo&#160;<a href="#_FtntDown2_21" id="_FtntUp2_21">[2]</a> credo che bisogna intendere le promesse divine, quando volgiamo la nostra intelligenza alla contemplazione di quella vita eterna e senza fine e ne contempliamo l’ineffabile gioia e beatitudine〉.</p>

  <p class="Normal">Poiché la predicazione&#160;<a href="#_FtntDown3_21" id="_FtntUp3_21">[3]</a> ecclesiastica tratta pure del giusto giudizio di Dio, che una volta accettato per vero spinge chi ascolta a vivere rettamente&#160;<a href="#_FtntDown4_21" id="_FtntUp4_21">[4]</a> ed a fuggire in ogni modo il peccato, convinti che dipende da noi far cose degne di lode e di biasimo, discutiamo&#160;<a href="#_FtntDown5_21" id="_FtntUp5_21">[5]</a> un po’ anche del libero arbitrio, poiché si tratta,di questione quanto mai necessaria. Ma per comprendere che cos’è il libero arbitrio, bisogna esaminarne il concetto perché, una volta chiarito questo, ci si mostri chiaramente l’oggetto della nostra ricerca.</p>

  <p class="Normal">2. Delle cose&#160;<a href="#_FtntDown6_21" id="_FtntUp6_21">[6]</a> soggette a movimento&#160;<a href="#_FtntDown7_21" id="_FtntUp7_21">[7]</a> alcune ne hanno in sé la causa, altre invece ricevono il movimento soltanto dall’esterno. Ricevono il movimento soltanto dall’esterno le cose trasportabili quali legna pietre e tutta la materia che è tenuta insieme solo dall’abitudine&#160;<a href="#_FtntDown8_21" id="_FtntUp8_21">[8]</a>. Omettiamo qui di parlare del fatto che si può definire movimento anche la dissoluzione dei corpi, perché questa questione non arreca alcuna utilità all’oggetto della nostra ricerca. Hanno in sé il principio del movimento gli animali le piante e in generale tutti gli esseri che sono tenuti uniti&#160;<a href="#_FtntDown9_21" id="_FtntUp9_21">[9]</a> dall’anima o dalla natura&#160;<a href="#_FtntDown10_21" id="_FtntUp10_21">[10]</a>: fra questi alcuni collocano anche i metalli; oltre a questi anche il fuoco si muove da sé e forse anche le fonti. Degli esseri che hanno in sé il principio del movimento dicono che alcuni si muovono per sé altri da sé&#160;<a href="#_FtntDown11_21" id="_FtntUp11_21">[11]</a>: per sé gli esseri privi di anima, da sé quelli dotati di anima. Gli esseri dotati di anima si muovono da sé, allorché sopravviene una rappresentazione&#160;<a href="#_FtntDown12_21" id="_FtntUp12_21">[12]</a> che provoca un impulso&#160;<a href="#_FtntDown13_20" id="_FtntUp13_20">[13]</a>. In alcuni poi di questi esseri animati nascono rappresentazioni che provocano l’impulso grazie a naturale capacità di rappresentazione&#160;<a href="#_FtntDown14_20" id="_FtntUp14_20">[14]</a> che sistematicamente provoca l’impulso: come nel ragno c’è la rappresentazione del tessere e segue la spinta a tessere, poiché la sua natura capace di rappresentazioni regolarmente lo spinge a questo, e noi sappiamo che l’animale non è dotato di altro oltre questa capacità rappresentativa, così come l’ape è capace di plasmare la cera&#160;<a href="#_FtntDown15_20" id="_FtntUp15_20">[15]</a>.</p>

  <p class="Normal">3. Invece l’animale razionale oltre la capacità rappresentativa possiede anche la ragione&#160;<a href="#_FtntDown16_19" id="_FtntUp16_19">[16]</a>, che giudica le rappresentazioni respingendone alcune ed accettandone altre, affinché l’essere animato agisca secondo esse. D’altra parte poiché nella natura della ragione c’è capacità&#160;<a href="#_FtntDown17_18" id="_FtntUp17_18">[17]</a> di giudicare il bene ed il male, noi in base ad essa giudicando il bene ed il male scegliamo il bene ed evitiamo il male, e siamo degni di lode se ci diamo alla pratica del bene, degni di biasimo se facciamo l’opposto. Però non dobbiamo ignorare che la capacità principale della forza naturale diffusa dappertutto, in certa misura è presente anche negli animali, ora più ora meno: sì che questa capacità nei cani da caccia e nei cavalli da guerra è vicina, per così dire, a quella della ragione&#160;<a href="#_FtntDown18_18" id="_FtntUp18_18">[18]</a>. 〈Ma noi&#160;<a href="#_FtntDown19_18" id="_FtntUp19_18">[19]</a> crediamo che ciò avvenga non tanto per opera della ragione quanto per impulso, movimento naturale elargito in maggior copia per usi di questo genere. E poiché, come avevamo cominciato a dire, l’animale razionale si trova in tale condizione, noi uomini siamo soggetti a subire dall’esterno impressioni di vario genere che toccano la vista l’udito e gli altri sensi e ci spingono ad azioni buone e cattive〉. Orbene, esser soggetti a impulsi esterni che provocano questa o quella rappresentazione senza dubbio non dipende da noi&#160;<a href="#_FtntDown20_18" id="_FtntUp20_18">[20]</a>; ma giudicare se dobbiamo servirci in un modo oppure nell’altro dell’impressione subita non è opera di altri che della ragione, che è in noi e che a seconda delle occasioni ci spinge verso gli impulsi che ci invitano a fare ciò che è bene e conveniente&#160;<a href="#_FtntDown21_18" id="_FtntUp21_18">[21]</a> ovvero ci dirige in senso opposto.</p>

  <p class="Normal">4. Se poi uno dice che l’impulso esterno è tale che è impossibile resistervi quando ci si presenta, esamini i suoi affetti e i suoi impulsi, se non c’è valutazione positiva assenso e spinta della ragione&#160;<a href="#_FtntDown22_18" id="_FtntUp22_18">[22]</a> verso questo o quello a causa della sua forza di persuasione&#160;<a href="#_FtntDown23_19" id="_FtntUp23_18">[23]</a>. 〈proprio&#160;<a href="#_FtntDown24_17" id="_FtntUp24_17">[24]</a> come nelle cause reali, al giudice che siede nel tribunale del nostro cuore l’una e l’altra parte presentano i loro argomenti perché la sentenza sia emanata a ragion veduta, dopo che sono state esposte tutte le ragioni〉. Infatti, per fare un esempio, per un uomo che ha deciso di essere continente e di astenersi da contatti carnali una donna che gli si presenti e lo inviti a trasgredire il suo proponimento&#160;<a href="#_FtntDown25_17" id="_FtntUp25_17">[25]</a> non è causa perfetta e sufficiente&#160;<a href="#_FtntDown26_17" id="_FtntUp26_17">[26]</a> perché egli metta da parte il proposito: infatti certamente egli commette l’impudicizia dopo aver assentito alla sollecitazione e all’allettamento del piacere, non avendo voluto opporgli resistenza né osservare ciò che aveva stabilito. Un altro si comporta diversamente, se la stessa situazione si presenta ad uno più formato ed esercitato&#160;<a href="#_FtntDown27_17" id="_FtntUp27_17">[27]</a>: si presentano gli allettamenti e gli stimoli; ma la ragione, resa più forte ed educata dalla contemplazione e dall’esercizio&#160;<a href="#_FtntDown28_17" id="_FtntUp28_17">[28]</a>, consolidata dai precetti che spingono al bene o giunta ormai vicino a questa condizione di robustezza, respinge gli allettamenti e si libera dal desiderio.</p>

  <p class="Normal">5. Stando così le cose per noi, accusare gl’impulsi esterni e liberare sé stessi da ogni responsabilità dichiarandosi simili a legni e pietre&#160;<a href="#_FtntDown29_15" id="_FtntUp29_15">[29]</a> che sono mosse da agenti esterni non è né vero né assennato, ma è ragionamento di chi vuole svisare il concetto del libero arbitrio. Se infatti chiediamo a costui che cosa sia il libero arbitrio, egli ci risponderà che esso consiste nel non imbattersi, quando si è deciso di fare qualcosa, in nessuna circostanza esterna che tragga in senso opposto&#160;<a href="#_FtntDown30_15" id="_FtntUp30_15">[30]</a>. Ma voler addossare la colpa alla sola costituzione naturale&#160;<a href="#_FtntDown31_14" id="_FtntUp31_14">[31]</a> è contro l’evidenza, perché anche i più incontinenti e i più rozzi sono soggetti a ricevere l’educazione, se ne assecondano la spinta&#160;<a href="#_FtntDown32_14" id="_FtntUp32_14">[32]</a>, ed a cambiare: così per lo più si verifica la spinta e la trasformazione&#160;<a href="#_FtntDown33_12" id="_FtntUp33_12">[33]</a> in meglio, poiché spesso i più incontinenti diventano migliori rispetto a coloro che già prima per disposizione naturale non sembravano esser tali, e i più rozzi&#160;<a href="#_FtntDown34_11" id="_FtntUp34_11">[34]</a> cambiano giungendo a tal punto di buona educazione che coloro che mai erano stati così rozzi sembrano tali a confronto della educazione acquisita da uno di costoro. Vediamo invece persone equilibrate e serie che, per essersi volte&#160;<a href="#_FtntDown35_11" id="_FtntUp35_11">[35]</a> a cattive occupazioni, respingono serietà ed equilibrio e cambiano volgendosi all’intemperanza: spesso essi cominciano ad essere intemperanti in età già matura e si abbandonano ad un modo di vita disordinato quando è già passata la giovinezza che per natura è più instabile&#160;<a href="#_FtntDown36_11" id="_FtntUp36_11">[36]</a>. Perciò il ragionamento dimostra che gl’impulsi esterni non dipendono da noi, che però è opera nostra che la ragione che li riceve se ne serva in una maniera o nell’altra, vagliandoli ed esaminando come bisogna reagire ad essi.</p>

  <p class="Normal">6. Che il vivere rettamente sia opera nostra e che Dio questo chieda da noi, in quanto non dipende né da lui&#160;<a href="#_FtntDown37_11" id="_FtntUp37_11">[37]</a> né da altri né, come credono alcuni, dal destino&#160;<a href="#_FtntDown38_11" id="_FtntUp38_11">[38]</a> ma solo da noi, attesta il profeta Michea dicendo: <i>Forse, uomo, non ti è stato annunziato che cos’è buono, o che cosa il signore richiede da te se non che operi giustamente, ami la misericordia e sii pronto a camminare con il signore Dio tuo?</i> (<i>Mich</i>., 6, 8); e Mosè: <i>Ho posto dinanzi a te la via della vita e la via della morte: scegli il bene e cammina in esso</i> (<i>Deut</i>., 30, 19); e Isaia: <i>Se vorrete e mi ascolterete, mangerete i beni della terra; se non vorrete e non mi ascolterete, la spada vi distruggerà: infatti così ha detto la bocca del signore</i> (<i>Is</i>., 1, 19 seg.); e nei Salmi: <i>Se il mio popolo mi avesse ascoltato e Israele avesse camminato nella mia strada, avrei</i>&#160;<a href="#_FtntDown39_11" id="_FtntUp39_11">[39]</a> <i>annientato i suoi nemici e avrei fatto pesare la mia mano su coloro che l'affliggevano</i> (<i>Ps</i>., 80, 14 seg.), dove dipende dal popolo ascoltare e camminare nella via del signore. E quando il salvatore dice: <i>Vi dico di non opporre resistenza al cattivo</i> (<i>Mt</i>., 5, 39), e: <i>Chi si adira con suo fratello sarà reo di giudizio</i> (<i>Mt</i>., 5, 22) e&#160;<a href="#_FtntDown40_10" id="_FtntUp40_10">[40]</a>: <i>Chi guarda una donna con desiderio, ha già fornicato nel suo cuore</i> (<i>Mt</i>., 5, 28), e quando dà qualche altro precetto, parla come se dipenda da noi osservare i precetti, e che giustamente saremo rei di giudizio se li trasgrediremo. Per cui dice: <i>Ognuno che ascolta queste mie parole e le mette in pratica sarà simile all’uomo saggio che ha edificato la sua casa sulla roccia, ecc</i>. (<i>Mt</i>., 7, 24); <i>chi invece le ascolta e non le mette in pratica è simile allo sciocco, che ha edificato la sua casa sulla sabbia, ecc</i>. (<i>Mt</i>., 7, 26). E quando dice a quelli di destra: <i>Venite da me, voi i benedetti del Padre mio, ecc:. infatti avevo fame e mi avete dato da mangiare; avevo sete e mi avete dato da bere</i> (<i>Mt</i>., 25, 34 seg.), annunzia chiaramente tali cose come a persone la cui lode dipenda da loro; e di contro agli altri in quanto responsabili del loro biasimo dice: <i>Voi maledetti andate al fuoco eterno</i> (<i>Mt</i>., 25, 41).</p>

  <p class="Normal">Vediamo in che modo anche Paolo parla a noi come dotati di libero arbitrio e responsabili della nostra condanna o salvezza: <i>O disprezzi la ricchezza della sua bontà pazienza e longanimità, ignorando che la bontà di Dio ti conduce alla penitenza? Per la tua durezza e impenitenza accumuli contro di te l’ira nel giorno dell’ira, della rivelazione e del giusto giudizio di Dio, che retribuirà ciascuno secondo le sue opere: per quanti con costanza di buona azione cercano gloria onore e incorruttibilità ci sarà la vita eterna; per quanti per contesa recalcitrano alla verità e seguono l’ingiustizia ci sarà ira e indignazione: afflizione e angoscia per ogni anima di uomo che opera il male, prima per il Giudeo poi per il Greco; gloria onore pace per ognuno che fa il bene, prima per il Giudeo poi per il Greco</i> (<i>Rom</i>., 2, 4 segg.). E nelle sacre scritture ci sono innumerevoli altre testimonianze che nella maniera più chiara dimostrano l'esistenza del libero arbitrio. 〈Altrimenti&#160;<a href="#_FtntDown41_8" id="_FtntUp41_8">[41]</a> sarebbe controsenso darci precetti per la cui osservanza siamo salvati e per la cui trasgressione siamo puniti, se in noi non c’è capacità di osservarli〉.</p>

  <p class="Normal">7. Poiché&#160;<a href="#_FtntDown42_8" id="_FtntUp42_8">[42]</a> alcuni passi del vecchio e del nuovo testamento spingono a pensare in senso opposto, cioè che non dipende da noi osservare i precetti e salvarci o trasgredirli e perire, adduciamone qualcuno ed 〈esaminandolo secondo la regola di pietà&#160;<a href="#_FtntDown43_8" id="_FtntUp43_8">[43]</a> 〉 vediamo come si può risolvere la difficoltà, affinché sulla base degli esempi da noi addotti ognuno nella stessa maniera, trascelti tutti i passi che sembrano negare il libero arbitrio, possa vedere come debbano essere risolti&#160;<a href="#_FtntDown44_7" id="_FtntUp44_7">[44]</a>. Molti sono scossi da quanto è detto riguardo al Faraone, parlando del quale Dio dice più volte: <i>Io indurirò il cuore del Faraone</i> (<i>Ex</i>., 4, 21; 7, 3). Se infatti questi è indurito da Dio e per l'indurimento pecca, non è responsabile del suo peccato: e se è così, il Faraone non è dotato di libero arbitrio. Allora uno potrà dire che analogamente tutti quelli che periscono non son dotati di libero arbitrio e non sono responsabili della loro rovina. E quanto è detto in Ezechiele: <i>Toglierò da loro il cuore di -pietra e lo metterò di carne, affinché camminino sotto i miei precetti e osservino la mia giustizia</i> (<i>Ez</i>., 11, 19 seg.) impressiona alcuni come se sia Dio che conceda di camminare sotto i suoi precetti e di osservare la sua giustizia, togliendo ciò che è d’impedimento, il cuore di pietra, e sostituendolo con uno migliore, di carne.</p>

  <p class="Normal">Vediamo anche che cosa il salvatore nel vangelo risponde a quelli che gli chiedevano perché parlasse alla folla in parabole: <i>Affinché</i> - dice - vedendo <i>non vedano, e ascoltando ascoltino e non comprendano, perché non si convertano e non sia loro perdonato</i> (<i>Mt</i>., 13, 10, segg.; <i>Mc</i>., 4, 12). E ancora in Paolo: <i>Non è questione dell’uomo che vuole o corre ma di Dio che ha misericordia</i> (<i>Rom</i>., 9, 16); e in altro passo: <i>Sia il volere sia l’operare derivano da Dio</i> (<i>Phil</i>., 2, 13); e ancora: <i>Dunque ha misericordia di chi vuole e indurisce chi vuole. Tu mi dirai: Perché ancora incolpa? infatti chi resiste al suo volere?</i> (<i>Rom</i>., 9, 18 seg.); e: <i>La persuasione viene da colui che chiama</i>&#160;<a href="#_FtntDown45_7" id="_FtntUp45_7">[45]</a> (<i>Gal</i>., 5, 8) e non da noi; e ancora: <i>In verità, o uomo, chi sei tu per disputare con Dio L’opera non dice all’artefice: Perché mi hai fatto così? Forse che il vasaio non è padrone dell’argilla, per fare dalla stessa pasta un vaso di lusso e un vaso per uso volgare?</i> (<i>Rom</i>., g, 20 seg.). Questi passi di per sé son sufficienti a turbare i più&#160;<a href="#_FtntDown46_7" id="_FtntUp46_7">[46]</a> nel senso che l’uomo non è dotato di libero arbitrio, ma è Dio che salva e manda in perdizione quelli che vuole.</p>

  <p class="Normal">8. Cominceremo dalle parole dette riguardo al Faraone, che viene indurito da Dio per non lasciar andare il popolo. Esamineremo insieme anche le parole dell’apostolo: <i>Dunque ha misericordia di chi vuole e indurisce chi vuole</i>&#160;<a href="#_FtntDown47_7" id="_FtntUp47_7">[47]</a> (<i>Rom</i>., 9, 18). Di tali passi si servono alcuni eretici, all’incirca coloro che negano il libero arbitrio perché introducono la natura&#160;<a href="#_FtntDown48_5" id="_FtntUp48_5">[48]</a> destinata alla perdizione, non suscettibile di salvezza, e l’altra natura destinata alla salvezza e che non può andare in perdizione: essi dicono che il Faraone apparteneva alla natura destinata alla perdizione, perciò è indurito da Dio, che ha misericordia degli spirituali e invece indurisce i materiali. Esaminiamo che cosa costoro affermano. Chiederemo loro&#160;<a href="#_FtntDown49_5" id="_FtntUp49_5">[49]</a> se il Faraone era di natura materiale. Alla loro risposta affermativa diremo che chi è di natura materiale disubbidisce completamente a Dio: ma se disubbidisce, che bisogno c’era di indurire il suo cuore, e non una volta sola ma più volte, se non perché era possibile che egli ubbidisse? 〈infatti&#160;<a href="#_FtntDown50_4" id="_FtntUp50_4">[50]</a> non possiamo dire indurito da altri se non chi di per sé non era duro〉. E quello, in quanto non materiale, certamente avrebbe ubbidito turbato dai segni e dai prodigi: ma Dio aveva bisogno che quello fosse disubbidiente al massimo&#160;<a href="#_FtntDown51_4" id="_FtntUp51_4">[51]</a> per manifestare a salvezza dei molti la sua potenza; perciò indurì il suo cuore. Abbiamo detto questo per prima cosa per confutare coloro i quali asseriscono che il Faraone era di natura destinata alla perdizione.</p>

  <p class="Normal">Le stesse considerazioni si possono avanzare contro di loro in merito alle parole dell’apostolo. Dio chi indurisce ? quelli destinati alla perdizione? Ma allora avrebbero potuto ubbidire se non fossero stati induriti? o addirittura sarebbero stati salvati in quanto non appartenenti a natura destinata alla perdizione? E di chi ha misericordia? di quelli destinati alla salvezza? Ma che bisogno hanno di ottenere misericordia per una seconda volta quelli che una volta per tutte erano stati costituiti in maniera tale da esser salvati e proprio per natura erano destinati ad esser beati? A meno che essi non sian tali da subire la perdizione se non ottengono misericordia; e ottengono misericordia per non ricevere ciò che possono subire&#160;<a href="#_FtntDown52_4" id="_FtntUp52_4">[52]</a>, la perdizione, e per andare al luogo dei salvati. Tali cose diciamo contro quelli 〈che&#160;<a href="#_FtntDown53_4" id="_FtntUp53_4">[53]</a> con argomenti fallaci introducono le nature buona e cattiva, cioè spirituale e materiale, da cui dipende la salvezza di alcuni e la perdizione degli altri〉.</p>

  <p class="Normal">9. Si deve sollevare altra difficoltà contro coloro che credono di aver compreso l’indurimento del Faraone: che cosa dicono che Dio intendeva fare quando induriva il cuore? che cosa si proponeva facendo questo? Osservino l’intendimento di Dio, giusto e buono secondo la sana concezione, soltanto giusto&#160;<a href="#_FtntDown54_4" id="_FtntUp54_4">[54]</a>, se ricusano e se vogliamo conceder loro ciò per il momento; e spieghino come possa apparire che Dio buono e giusto, o anche soltanto giusto, giustamente faccia indurire il cuore di quello che va in perdizione per l’indurimento, e come egli possa essere responsabile con giustizia della perdizione e della disubbidienza di coloro che vengono da lui puniti per l’indurimento e la disubbidienza. Di che cosa incolpa il Faraone dicendo: <i>Tu non vuoi lasciar andare il mio popolo: ecco, ucciderò tutti i primogeniti in Egitto e il tuo primogenito</i> (<i>Ex</i>., 4, 23; 11, 5), e tutto quanto è scritto come detto da Dio al Faraone per mezzo di Mosè? Colui che crede che la scrittura è veritiera e che Dio è giusto, se è assennato, deve cercar di dimostrare come dicendo tali cose Dio possa essere considerato Chiaramente giusto. Se poi uno si alza a dichiarare a capo scoperto&#160;<a href="#_FtntDown55_4" id="_FtntUp55_4">[55]</a> che il creatore è malvagio&#160;<a href="#_FtntDown56_4" id="_FtntUp56_4">[56]</a>, contro di lui occorre fare altro ragionamento.</p>

  <p class="Normal">10. Poiché alcuni considerano Dio giusto, noi buono e giusto, esaminiamo come il giusto e buono indurisca il cuore del Faraone. Guarda allora se servendoci dell’immagine che l’apostolo usa nella lettera agli Ebrei possiamo spiegare come con una sola azione&#160;<a href="#_FtntDown57_4" id="_FtntUp57_4">[57]</a> Dio abbia misericordia di uno e indurisca un altro (<i>Rom</i>., 9, 18), non perché egli si sia proposto di indurirlo ma perché, a causa della sua benigna previdenza, cui però segue l'indurimento per presenza del male in noi&#160;<a href="#_FtntDown58_3" id="_FtntUp58_3">[58]</a>, di lui si dice che indurisce colui che è indurito. <i>La terra</i> - dice Paolo - <i>che beve la pioggia che 〈spesso〉 cade su di lei e fa germogliare piante utili a coloro dai quali è coltivala, viene benedetta da Dio. Invece quella che produce spine e triboli è riprovevole e vicina ad esser maledetta: essa finirà per essere bruciata</i> (<i>Hebr</i>., 6, 7 seg.). Dunque una sola è l’azione del piovere: ma pur essendo una sola questa azione, la terra coltivata porta frutto, quella trascurata e incolta produce spine. Potrebbe sembrar riprovevole che colui il quale fa piovere&#160;<a href="#_FtntDown59_3" id="_FtntUp59_3">[59]</a> dica: Io ho fatto germogliare sia i frutti sia le spine nella terra; ma anche se sembra riprovevole, è vero. Infatti, se non ci fosse stata la pioggia, non sarebbero nati né i frutti né le spine, mentre quando la pioggia cade al momento opportuno e in giusta misura, nascono gli uni e le altre. La terra&#160;<a href="#_FtntDown60_3" id="_FtntUp60_3">[60]</a> che ha bevuto la pioggia caduta spesso su di lei, se produce spine e triboli, è riprovevole e vicina ad esser maledetta: comunque il beneficio della pioggia è venuto anche sulla terra cattiva; ma essa&#160;<a href="#_FtntDown61_3" id="_FtntUp61_3">[61]</a>, trascurata e lasciata incolta, ha fatto germogliare spine e triboli. Così i segni che vengono da Dio sono come la pioggia: ma son diverse le inclinazioni&#160;<a href="#_FtntDown62_2" id="_FtntUp62_2">[62]</a>, come la terra è ora incolta ora coltivata: però è terra di una sola natura, 〈ma non coltivata&#160;<a href="#_FtntDown63_2" id="_FtntUp63_2">[63]</a> allo stesso modo. Perciò accade che la volontà di qualcuno possa essere anche indurita dai prodigi e dai segni di Dio, se è ineducata feroce e barbara, diventando sempre più dura e piena di spine. Invece può succedere che si addolcisca e si volga tutta all’obbedienza, se sarà stata emendata dai vizi e ben educata.</p>

  <p class="Normal">11. Per dimostrare meglio questo concetto non sarà inutile introdurre un’altra immagine〉. Così, se il sole potendo parlare dicesse: Io faccio liquefare e faccio seccare, pur essendo liquefarsi e seccarsi due azioni opposte l’una all’altra, egli quanto alla sostanza non direbbe cosa falsa, perché in conseguenza del medesimo calore la cera si liquefa e il fango si secca, 〈non perché&#160;<a href="#_FtntDown64_2" id="_FtntUp64_2">[64]</a> il calore del sole agisca in una maniera sul fango e in altra maniera sulla cera, ma perché la qualità della cera è diversa da quella del fango, pur essendo ambedue uguali per natura, in quanto provenienti dalla terra〉. Così una sola azione, fatta per mezzo di Mosè, ha messo in evidenza l’indurimento del Faraone, a causa della sua malvagità, e l’ubbidienza degli Egiziani che si erano mescolati agli Ebrei e che si mossero per partire insieme con loro (<i>Ex</i>., 12, 38). E il fatto che per un momento si addolciva il cuore del Faraone quando diceva: <i>Ma non andrete lontano: marcerete per tre giorni e lascerete le vostre donne, </i>(<i>i vostri bambini e il vostro bestiame</i>&#160;<a href="#_FtntDown65_2" id="_FtntUp65_2">[65]</a> &gt;, e concedeva per un momento a causa dei prodigi altre cose di questo genere (<i>Ex</i>., 8, 23 seg.; io, 8 segg. 24, ecc.), dimostra che i prodigi avevano effetto su di lui, ma non completamente. Questo non sarebbe potuto accadere se, come pensano molti, l'indurimento del cuore del Faraone fosse stato prodotto proprio da Dio&#160;<a href="#_FtntDown66_2" id="_FtntUp66_2">[66]</a>.</p>

  <p class="Normal">Non è neppure fuor di luogo&#160;<a href="#_FtntDown67_1" id="_FtntUp67_1">[67]</a> addolcire il significato di tali espressioni secondo l’usuale modo di parlare&#160;<a href="#_FtntDown68_1" id="_FtntUp68_1">[68]</a>: infatti spesso i buoni padroni dicono ai servi diventati protervi proprio a causa della loro bontà e longanimità: Io ti ho reso cattivo; io sono il responsabile di queste tue mancanze. Infatti bisogna intendere il modo di parlare e il valore di ciò che vien detto, e non fare accusa senza aver compreso l’intenzione del discorso. Paolo avendo ben esaminato questa questione, dice al peccatore: <i>O forse disprezzi la ricchezza della sua bontà pazienza e longanimità, ignorando che la benignità di Dio ti conduce alla penitenza? Per la tua durezza e impenitenza accumuli contro di te l’ira nel giorno dell’ira, della rivelazione e del giusto giudizio di Dio</i> (<i>Rom</i>., 2, 4 seg.). Ciò che l’apostolo dice al peccatore, riferiamolo al Faraone e si vedrà che questi avvertimenti si adattano perfettamente a lui, che per la sua durezza e impenitenza accumula contro di sé l’ira, ma la cui durezza non sarebbe stata così evidente e manifesta se non ci fossero stati i prodigi o se non fossero stati tanto straordinari.</p>

  <p class="Normal">12. Ma poiché qualcuno può ritenere non persuasive e forzate queste dimostrazioni 〈e poco&#160;<a href="#_FtntDown69_1" id="_FtntUp69_1">[69]</a> solido l’argomento tratto dall'immagine dell’apostolo〉; vediamo&#160;<a href="#_FtntDown70_1" id="_FtntUp70_1">[70]</a> anche nei profeti che cosa dicono quelli che hanno sperimentato la grande bontà di Dio ma non hanno vissuto rettamente e dopo son caduti nel peccato: <i>Perché, signore, ci hai fatto errare dalla tua strada? perché hai indurito il nostro cuore affinché non temesse più il tuo nome? volgiti per i tuoi servi, per le tribù della tua eredità, perché un poco ereditiamo il tuo monte santo</i> (<i>Is</i>., 63, 17 seg.); e in Geremia&#160;<a href="#_FtntDown71_1" id="_FtntUp71_1">[71]</a>: <i>Mi hai ingannato, signore, e sono stato ingannato: hai vinto e sei stato forte</i> (<i>Ier</i>., 20, 7). L’espressione: <i>Perché hai indurito il nostro cuore affinché non temesse più il tuo nome?</i> (<i>Is</i>., 63, 17), detta da coloro che invocano di ottenere misericordia, espressa secondo il comune modo di parlare suona così: Perché ci hai lasciato andare a tal punto, senza esaminarci per i nostri peccati ma abbandonandoci&#160;<a href="#_FtntDown72_1" id="_FtntUp72_1">[72]</a> finché grandemente si accumulassero i nostri errori? Così&#160;<a href="#_FtntDown73_1" id="_FtntUp73_1">[73]</a> il cavallo se non sopporta il piede ferrato di un assiduo cavaliere e non sente in bocca il morso del freno dentato non diventa docile. Così l’età giovanile se non è corretta da frequenti battiture rende il giovane arrogante e propenso ad abbandonarsi ai vizi〉. Dio lascia impuniti i più 〈infatti&#160;<a href="#_FtntDown74_1" id="_FtntUp74_1">[74]</a> <i>Dio corregge e castiga colui che ama e batte ogni figlio che gli è gradito</i> (<i>Hebr</i>., 12, 6). Per cui dobbiamo ritenere che siano accolti in dignità e affetto di figli quanti avranno meritato di essere percossi e corretti da Dio, perché avendo sopportato tentazioni e tribolazioni anch’essi possano dire: <i>Chi ci separerà dall’amore di Dio che è in Cristo Gesù? La tribolazione l’angustia la fame la nudità il pericolo la spada?</i> (<i>Rom</i>., 8, 35)〉, affinché, per quanto è in noi, siano messi alla prova i costumi di ognuno, e resi manifesti dalla prova subita alcuni diventino migliori. Gli altri poi, ormai rivelatisi, non dico a Dio&#160;<a href="#_FtntDown75_1" id="_FtntUp75_1">[75]</a> (infatti conosce ognuno prima della sua nascita [<i>Dan</i>., 13, 42]), ma alle creature razionali e a loro stessi&#160;<a href="#_FtntDown76_1" id="_FtntUp76_1">[76]</a>, 〈che non si offrono ancora a Dio con tanta costanza e tanto affetto e non sono ancora disposti, venendo al servizio di Dio, a preparare le loro anime a sopportare la tentazione, costoro son detti abbandonati da Dio (<i>Ps</i>., 21, 2, ecc.), cioè non vengono educati perché non sono ancora pronti per esserlo〉, saranno corretti in un tempo successivo, non potendo riconoscere il beneficio&#160;<a href="#_FtntDown77_1" id="_FtntUp77_1">[77]</a> se prima non avranno appreso a giudicare sé stessi. Questo giova a ciascuno per poter conoscere la propria indole e la grazia che gli viene da Dio. 〈Infatti&#160;<a href="#_FtntDown78_1" id="_FtntUp78_1">[78]</a> chi non avrà prima compreso di star male e di essere malato non andrà a chiamare il medico; e chi non avrà prima compreso la gravità del suo male non sarà grato al medico, quando avrà riacquistato la salute. Così〉 chi non avrà prima conosciuto la propria debolezza e la grazia di Dio, anche se è beneficato, non avendo messo a prova sé stesso e non avendo imparato a giudicarsi crederà opera sua il bene che gli viene somministrato dalla grazia celeste. Questo convincimento, generando presunzione e arroganza, sarà causa di caduta&#160;<a href="#_FtntDown79_1" id="_FtntUp79_1">[79]</a>. Pensiamo che così sia accaduto anche al diavolo, perché ha attribuito a suo merito i privilegi che aveva quando era ancora irreprensibile. Infatti <i>ognuno che si esalta sarà umiliato e ognuno che si umilia sarà esaltato</i> (<i>Lc</i>., 18, 14). Comprendi perciò che le cose divine sono celate ai sapienti ed agli esperti (<i>Lc</i>., 10, 21), perché, come dice l’apostolo, <i>nessuna carne si esalti al cospetto di Dio</i> (<i>I Cor</i>., 1, 29). Saranno invece rivelate ai piccoli&#160;<a href="#_FtntDown80_1" id="_FtntUp80_1">[80]</a> (<i>Lc</i>., 10, 21), cioè a coloro che dopo l’infanzia hanno progredito nel bene e tengono ben presente che non tanto per loro merito quanto per grazia ineffabile essi son giunti al massimo possibile di beatitudine.</p>

  <p class="Normal">13. Dunque colui che viene abbandonato viene abbandonato per giudizio divino, e Dio è paziente con alcuni peccatori non senza motivo ma perché, in relazione all’immortalità dell’anima e al tempo infinito&#160;<a href="#_FtntDown81_1" id="_FtntUp81_1">[81]</a>, giova loro non essere sùbito aiutati e tratti alla salvezza ma esservi tratti più lentamente, dopo aver sperimentato molti mali. Cosi anche i medici&#160;<a href="#_FtntDown82_1" id="_FtntUp82_1">[82]</a>, pur potendo guarire rapidamente, allorché sospettano che il veleno nascosto si sia diffuso nel corpo fanno il contrario del guarire, comportandosi cosi perché vogliono operare la guarigione con maggiore sicurezza: infatti ritengono meglio che uno rimanga ancora per lungo tempo in preda all’infiammazione e alla malattia perché possa acquistare la salute con maggiore sicurezza, piuttosto che abbia l’apparenza di esser guarito sùbito mentre invece successivamente la guarigione troppo affrettata si rivela effimera&#160;<a href="#_FtntDown83_1" id="_FtntUp83_1">[83]</a> e viene meno. Alla stessa maniera Dio, che conosce i segreti del cuore (<i>Lc</i>., 16, 15) e sa in anticipo&#160;<a href="#_FtntDown84_1" id="_FtntUp84_1">[84]</a> ciò che avverrà, per sua longanimità permette forse anche per avvenimenti esterni che il male nascosto venga tratto alla luce per purificare colui che, per sua trascuratezza, ha già accolto i germi del peccato, affinché, venuti questi alla luce, li possa rigettar via, e anche&#160;<a href="#_FtntDown85" id="_FtntUp85">[85]</a> se si è trovato oppresso da molti mali, possa in séguito essere rigenerato, avendo ottenuto insieme col male la purificazione. Infatti Dio amministra le anime non in vista di uno spazio, per così dire, di cinquant’anni della nostra vita, ma in vista del tempo infinito, poiché ha creato incorruttibile la natura intellettuale ed a lui affine&#160;<a href="#_FtntDown86" id="_FtntUp86">[86]</a>, e l’anima razionale non viene esclusa dalle cure come accadrebbe nei limiti della nostra vita.</p>

  <p class="Normal">14. Ora serviamoci anche di questa immagine del vangelo. C’è un terreno roccioso con poca e superficiale terra, sul quale i semi che vi cadono sùbito fioriscono, ma dopo esser fioriti, poiché non hanno radici, al sorgere del sole prendono caldo e si seccano (<i>Mt</i>., 13, 5 seg.). Questo terreno roccioso è l’anima umana che si indurisce per trascuratezza&#160;<a href="#_FtntDown87" id="_FtntUp87">[87]</a> e diventa di pietra per malvagità: infatti a nessuno Dio fa un cuore di pietra, ma esso diventa tale per la cattiveria. Perciò se uno accusasse il contadino di non gettare sùbito i semi sulla terra rocciosa, perché vede un altro pezzo di terra rocciosa che ha accolto i semi ed è fiorito, il contadino potrebbe rispondere: Semino questa terra più lentamente, gettando solo i semi che può accogliere, perché è più opportuno per questa terra essere seminata più lentamente e con maggiore sicurezza che più rapidamente e superficialmente (e noi saremmo convinti che il contadino parla ragionevolmente e agisce da persona competente). Nello stesso modo il grande agricoltore&#160;<a href="#_FtntDown88" id="_FtntUp88">[88]</a> di tutta la natura differisce il beneficio che avremmo creduto più pronto, perché esso non si riveli effimero. Ma c’è da aspettarsi che a queste considerazioni uno ci obietti: Ma perché una parte dei semi&#160;<a href="#_FtntDown89" id="_FtntUp89">[89]</a> cade sull’anima, cioè sul terreno roccioso, che ha terra solo in superficie? (<i>Mt</i>., 13, 5). A questo risponderemo che è meglio per l’anima che desidera il bene troppo precipitosamente e non vi si dirige per la strada giusta ottenere ciò che vuole, affinché, avendo così imparato a conoscersi, attenderà pazientemente di ottenere solo dopo lungo tempo la coltivazione secondo natura.</p>

  <p class="Normal">Infatti innumerevoli&#160;<a href="#_FtntDown90" id="_FtntUp90">[90]</a>, per così dire, sono le nostre anime, innumerevoli i loro caratteri, quanto mai numerosi i movimenti le inclinazioni gl’impulsi i desideri: di tutti questi uno solo è l’ottimo amministratore che conosce i momenti opportuni&#160;<a href="#_FtntDown91" id="_FtntUp91">[91]</a> gli aiuti adatti i metodi le vie, il Dio e padre di tutto&#160;<a href="#_FtntDown92" id="_FtntUp92">[92]</a>, il quale sa come condurre anche il Faraone&#160;<a href="#_FtntDown93" id="_FtntUp93">[93]</a> con tali mezzi, e servendosi anche dell’annegamento: infatti a questo punto non termina la cura per il Faraone, perché il fatto di essere stato sommerso non significa che egli sia stato completamente distrutto: <i>siamo infatti nella mano di Dio, noi con le nostre parole e tutta la nostra intelligenza e abilità</i> (<i>Sap</i>., 7, 16). Queste considerazioni sono adatte come difesa riguardo all’indurimento del cuore del Faraone (<i>Ex</i>., 10, 20) ed al passo in cui è detto: <i>Ha misericordia di chi vuole, indurisce chi vuole</i> (<i>Rom</i>., 9, 18).</p>

  <p class="Normal">15. Esaminiamo&#160;<a href="#_FtntDown94" id="_FtntUp94">[94]</a> anche ciò che dice Ezechiele: <i>Toglierò da loro il cuore di pietra e ne metterò uno di carne, affinché camminino nella mia giustizia e osservino i miei precetti</i> (<i>Ez</i>., 11, 19 seg.). Se Dio, quando vuole, toglie il cuore di pietra e lo mette di carne, sì che i suoi precetti siano osservati e custoditi i suoi comandamenti, non dipende da noi liberarci del male. Infatti quando si dice che è tolto il cuore di pietra ciò non significa altro che è liberato dal male, che lo indurisce, colui che Dio vuole. E il fatto che il cuore diventa di carne per poter camminare secondo gli ordini di Dio e osservare i suoi precetti che altro significa se non diventare arrendevole, non opporsi alla verità e praticare la virtù? Se la scrittura dice che Dio fa tali cose, e noi non possiamo liberarci del cuore di pietra prima che Dio lo tolga, è chiaro che non dipende da noi deporre la malvagità. E se noi non possiamo fare nulla perché il nostro cuore diventi di carne, ma questa è opera di Dio, non dipenderà da noi vivere secondo virtù&#160;<a href="#_FtntDown95" id="_FtntUp95">[95]</a>, ma soltanto dalla grazia divina.</p>

  <p class="Normal">Così dirà colui che nega il libero arbitrio sulla base del significato letterale&#160;<a href="#_FtntDown96" id="_FtntUp96">[96]</a> delle scritture. Noi gli risponderemo che tali passi debbono essere intesi considerando come, p. es., uno ignorante e incolto, quando si accorge dei suoi difetti sia per esortazione&#160;<a href="#_FtntDown97" id="_FtntUp97">[97]</a> del maestro sia anche da sé, si affidi ad uno che egli crede lo possa guidare all'educazione e alla virtù: allora il maestro dichiara che toglierà l'ignoranza da colui che a lui si è affidato e lo renderà istruito, non però nel senso che, al fine di essere educato e di eliminare l’ignoranza, non ci sia alcun contributo da parte di colui che si è affidato al maestro per essere educato, ma nel senso che il maestro dichiara che renderà migliore quello che lo desidera. Allo stesso modo la parola divina dichiara che toglierà da coloro che a lei si avvicinano la malvagità, indicata con « cuore di pietra », non però contro il loro volere, ma solo se coloro che sono malati si presentano al medico&#160;<a href="#_FtntDown98" id="_FtntUp98">[98]</a>. Così nel vangelo vediamo che i malati si avvicinano al salvatore, lo pregano di essere risanati e l’ottengono. E l’azione di ridar la vista ai ciechi (<i>Mt</i>., 11, 5), in relazione alla richiesta di quelli che avevano fede&#160;<a href="#_FtntDown99" id="_FtntUp99">[99]</a> di poter essere guariti, è opera di costoro che ottengono la guarigione; in relazione alla restituzione della vista, è opera del nostro salvatore&#160;<a href="#_FtntDown100" id="_FtntUp100">[100]</a>. Così la parola di Dio dichiara che darà scienza&#160;<a href="#_FtntDown101" id="_FtntUp101">[101]</a> a quanti si avvicinano a lei, togliendo il cuore pietroso e duro, che è la malvagità, perché essi possano camminare sotto i comandamenti di Dio e custodire i suoi precetti.</p>

  <p class="Normal">16. Dopo questo c’è il passo del vangelo in cui il salvatore dice che egli parla agli estranei in parabole affinché vedendo non vedano e udendo non comprendano, perché non si convertano e ottengano il perdono (<i>Mt</i>., 13, 10, segg.; <i>Mc</i>., 4, 12). Il nostro avversario dirà: Se soltanto quelli che hanno udito chiaramente si convertono e convertendosi diventano degni di ottenere la remissione dei peccati, e non dipende da loro l’udire parole chiare ma da colui che insegna, il quale non parla loro chiaramente perché non vedano e non comprendano, non dipende da loro la loro salvezza; e se è così, noi non siamo dotati di libero arbitrio riguardo alla salvezza e alla perdizione. Contro queste osservazioni, se non fosse aggiunto&#160;<a href="#_FtntDown102" id="_FtntUp102">[102]</a> affinché non si convertano e ottengano il perdono (<i>Mc</i>., 4, 12) ci potremmo difendere persuasivamente osservando che il salvatore non voleva che apprendessero le verità più segrete coloro che non sarebbero diventati buoni, e per questo parlava loro in parabole (<i>Mt</i>., 13, 3). Invece, poiché c’è <i>affinché non si convertano e ottengano il perdono</i>, la difesa è molto più diffìcile.</p>

  <p class="Normal">Per prima cosa&#160;<a href="#_FtntDown103" id="_FtntUp103">[103]</a> bisogna rilevare questo passo contro gli eretici che scelgono dal vecchio testamento tali passi nei quali si manifesta, come essi osano dire, la crudeltà del creatore o il suo desiderio di vendicarsi e di ricambiare il male, o come vogliono chiamare questa disposizione d’animo, al solo fine di negare la bontà nel creatore. Essi però non si comportano nello stesso modo né conseguentemente col nuovo testamento, poiché lasciano da parte i passi simili a quelli che considerano riprovevoli nel vecchio testamento. Manifestamente infatti il salvatore dichiara nel passo sopra addotto del vangelo, come essi stessi ammettono, di non parlare chiaramente affinché gli uomini non si convertano e convertendosi diventino degni della remissione dei peccati: questo passo di per sé non è in nulla da meno di quelli di tal genere che essi biasimano nel vecchio testamento. Se poi essi cercano di difendere il vangelo, chiederemo loro se non agiscano in maniera riprovevole comportandosi diversamente su questioni analoghe, non biasimando il nuovo testamento ma cercando di difenderlo, e accusando invece il vecchio a causa di punti dello stesso genere, là dove dovrebbero difenderli nello stesso modo di quelli del nuovo. Per cui, grazie alle somiglianze, li porteremo a credere che tutte le scritture sono opera di un solo Dio. Ma è ora di rispondere, secondo le nostre forze, alla questione proposta.</p>

  <p class="Normal">17. Quando trattavamo del Faraone, abbiamo detto&#160;<a href="#_FtntDown104" id="_FtntUp104">[104]</a> che talvolta una rapida guarigione non torna a beneficio dei guariti, se essendosi cacciati da sé nei mali agevolmente ne vengono liberati: infatti essi, sottovalutando il male come facile a curarsi, non si guardano dal caderci una seconda volta e così ci si trovano dentro. Pertanto Dio eterno&#160;<a href="#_FtntDown105" id="_FtntUp105">[105]</a>, che sa le cose più nascoste e conosce tutto prima che avvenga (<i>Dan</i>., 13, 42), nella sua benignità differisce riguardo a costoro troppo rapido soccorso, e, per così dire, aiutandoli non li aiuta, poiché questo è giovevole per loro. Perciò, poiché il salvatore vedeva&#160;<a href="#_FtntDown106" id="_FtntUp106">[106]</a> che gli estranei&#160;<a href="#_FtntDown107" id="_FtntUp107">[107]</a>, di cui parliamo, per il motivo addotto non sarebbero stati fermi nella conversione se avessero udito ben chiaramente ciò che loro veniva detto, egli ha fatto in modo che non ascoltassero chiaramente le cose più profonde; così infatti ha evitato che, convertitisi troppo rapidamente e guariti con la remissione dei peccati, sottovalutando le ferite del male come agevoli e facili a guarire, di nuovo e più rapidamente vi incorressero. Forse&#160;<a href="#_FtntDown108" id="_FtntUp108">[108]</a> essi, mentre ancora pagavano il fio dei prece denti peccati, che avevano commesso contro la virtù avendola abbandonata, non avevano completato il tempo dovuto; e dopo essere stati abbandonati dalla divina provvidenza, una volta saziati&#160;<a href="#_FtntDown109" id="_FtntUp109">[109]</a> completamente dei mali da loro commessi, in un secondo momento vengono chiamati a penitenza più sicura. In tal modo essi non incorreranno più nei peccati nei quali prima erano incorsi, quando disprezzavano il pregio delle buone azioni e si volgevano alle peggiori. Costoro comunque detti estranei, certo in confronto degli intimi (<i>Mc</i>., 4, 11<i>; I Cor</i>., 5, 12), ma non troppo distanti da questi, mentre gli intimi odono chiaramente, essi odono confusamente perché a loro si parla in parabole (<i>Mt</i>., 13, 3): tuttavia odono&#160;<a href="#_FtntDown110" id="_FtntUp110">[110]</a>. Invece, diversi dagli estranei, quelli detti Tirii&#160;<a href="#_FtntDown111" id="_FtntUp111">[111]</a>, benché di loro si sapesse che già da tempo stando col sacco e nella cenere avrebbero fatto penitenza, quando il salvatore si avvicina alla loro terra, non ascoltano neppure ciò che ascoltavano gli estranei (<i>Mt</i>., 11, 21; 15, 21 segg.): certo ciò avviene perché essi erano ancora lontani dalla dignità degli estranei; perciò in altro tempo, dopo che la loro condizione sarebbe stata più sopportabile rispetto a coloro che non avevano accolto la parola - e in occasione dei quali (il salvatore) ha fatto menzione anche dei Tirii (<i>Mt</i>., 11, 21) -, avrebbero ascoltato in condizione più opportuna e si sarebbero pentiti in maniera più sicura.</p>

  <p class="Normal">Ma guarda&#160;<a href="#_FtntDown112" id="_FtntUp112">[112]</a> piuttosto come noi, oltre alle esigenze della ricerca 〈 questo&#160;<a href="#_FtntDown113" id="_FtntUp113">[113]</a> infatti ciascuno farà secondo quanto lo spirito gli concederà di parlare [<i>I Cor</i>., 12, 7. 11])〉, ci sforziamo anche di osservare in ogni modo la retta fede&#160;<a href="#_FtntDown114" id="_FtntUp114">[114]</a> verso Dio e il suo Cristo, mentre facciamo di tutto per difendere, in questioni di tanta importanza, la multiforme provvidenza&#160;<a href="#_FtntDown115" id="_FtntUp115">[115]</a> di Dio che si prende cura deU’anima immortale&#160;<a href="#_FtntDown116" id="_FtntUp116">[116]</a>, 〈poiché&#160;<a href="#_FtntDown117" id="_FtntUp117">[117]</a> l’economia umana non è racchiusa nei limiti di questa vita terrena, ma la condizione dei meriti precedenti è sempre causa della condizione futura, e così sotto l’immortale eterna e giusta guida della provvidenza divina l’anima immortale è condotta alla somma perfezione〉. Se uno&#160;<a href="#_FtntDown118" id="_FtntUp118">[118]</a> riguardo a coloro che vengono biasimati cercherà perché mai, pur vedendo prodigi e udendo le parole divine, essi non ne traggano alcuna utilità, mentre i Tirii avrebbero fatto penitenza se presso di loro fossero state fatte e dette tali cose, e chiederà perché il salvatore abbia parlato a costoro per il loro male, affinché il loro peccato fosse considerato più grave, risponderemo che Dio ben conosce la disposizione d’animo di coloro che darebbero alla sua provvidenza la colpa del fatto che essi non hanno avuto fede, perché essa non avrebbe concesso loro di vedere ciò che aveva concesso di vedere ad altri, e non avrebbe permesso di udire ciò da cui gli altri, avendo udito, avevano tratto utilità. Perciò, volendo dimostrare che tale giustificazione non è valida, concede&#160;<a href="#_FtntDown119" id="_FtntUp119">[119]</a> ciò che chiedono quelli che biasimano il suo governo, affinché restino convinti di non essere meno empi dopo aver ricevuto ciò che chiedevano, non riuscendo a trarre di qui alcuna utilità per loro; così essi deporranno tale audacia e ottenuta per questo la libertà impareranno che Dio talvolta indugia a beneficare alcuni e non concede di vedere e udire cose che, viste e udite, renderebbero ancora più grave e colpevole il peccato di chi, pur dopo tali benefici, non abbia avuto fede.</p>

  <p class="Normal">18. Esaminiamo ora le parole di Paolo: Non è questione dell’uomo che vuole o corre, ma di Dio che ha misericordia (<i>Rom</i>., g, 16). I nostri obiettori osservano: Se non è questione né di chi vuole né di chi corre ma di Dio che ha misericordia, la salvezza non dipende da noi, ma dalla condizione naturale&#160;<a href="#_FtntDown120" id="_FtntUp120">[120]</a> voluta così dal creatore, ovvero dalla scelta di chi ha voluto avere misericordia. A costoro chiederemo&#160;<a href="#_FtntDown121" id="_FtntUp121">[121]</a>: Volere il bene è cosa buona o cattiva? Correre per giungere alla mèta nel tendere al bene è cosa degna di lode o di biasimo? Se risponderanno che è cosa degna di biasimo, risponderanno contro l’evidenza: infatti anche i santi desiderano e corrono e certo in questo non fanno alcunché di male. Se invece risponderanno che è cosa buona desiderare il bene e correre ad esso, chiederemo loro come mai la natura destinata alla perdizione può desiderare cose buone: infatti se è cosa buona il fatto che essa desidera il bene, sarebbe come dire che l’albero cattivo può produrre frutti buoni (<i>Mt</i>., 7, 18). In terzo luogo essi possono rispondere che desiderare il bene è correre ad esso è cosa indifferente, né buona né cattiva. Ma a questo noi obietteremmo che se desiderare il bene e correre ad esso è cosa indifferente, è altrettanto indifferente il contrario, cioè desiderare il male e correre al male. Ma non è cosa indifferente desiderare il male e correre ad esso: perciò non è neppure indifferente desiderare il bene e correre ad esso.</p>

  <p class="Normal">19. Ecco poi quale spiegazione credo che possiamo dare di: <i>Non è questione dell’uomo che vuole o corre, ma di Dio che ha misericordia</i> (<i>Rom</i>., 9, 16). Dice Salomone nei Salmi (è opera sua il Canto dell’ascesa, da cui citiamo queste parole): <i>Se il signore non avrà edificato la casa, invano si saranno affaticati quelli che l’hanno edificata; se il signore non avrà custodito la città, invano avrà vigilato il custode</i> (<i>Ps</i>., 126, 1): egli non ci vuole distogliere dall’edificare e non ci insegna a non vigilare per custodire la città che è nella nostra anima, ma chiarisce che ciò che è edificato senza Dio e ciò che non è sotto la sua custodia invano viene edificato e inutilmente viene custodito: infatti ben a ragione è dichiarato padrone della costruzione Dio e capo dei custodi della città il signore di tutto. Perciò se diciamo: Questo edificio&#160;<a href="#_FtntDown122" id="_FtntUp122">[122]</a> non è opera del costruttore ma di Dio, e non è merito della sentinella ma di Dio che è su tutto il fatto che questa città non ha sofferto nulla da parte dei nemici, non ci sbagliamo, sottintendendo che anche l’uomo ha fatto la sua parte di bene ma attribuendo il merito dell’opera con gratitudine a Dio che l’ha portata a termine. Così non è sufficiente la volontà dell’uomo per raggiungere la mèta: non basta neppure, per così dire, il correre degli atleti per ottenere <i>il premio che Dio ci chiama a ricevere lassù in Cristo Gesù</i> (<i>Phil</i>., 3, 14), perché queste cose son compiute con l’assistenza di Dio: perciò a ragione è detto: <i>Non è questione né dell’uomo che vuole né che corre, ma di Dio che ha misericordia</i> (<i>Rom</i>., 9, 16). Così diciamo in riferimento all’agricoltura, secondo quanto è scritto: <i>Io ho piantato, Apollo ha irrigato, ma è Dio che ha fatto crescere: perciò né colui che pianta vale qualcosa né colui che irriga, ma colui che dà la crescita</i> (<i>I Cor</i>., 3, 6 seg.); e l’aver fatto maturare i frutti non sarebbe giusto dirlo opera del coltivatore o dell’irrigatore, ma è opera di Dio. Così la nostra perfezione non si compie senza la nostra opera&#160;<a href="#_FtntDown123" id="_FtntUp123">[123]</a> ma non è portata a termine da noi, perché Dio fa la maggior parte. Affinché si creda più agevolmente all’esattezza di ciò che diciamo, prendiamo un esempio tratto dalla navigazione&#160;<a href="#_FtntDown124" id="_FtntUp124">[124]</a>. In confronto al soffio dei venti, alle buone condizioni del tempo, allo splendere degli astri, tutte condizioni che cooperano alla salvezza dei naviganti, quale parte per il ritorno al porto attribuiremo alla capacità del nocchiero? Gli stessi marinai spesso per reverenza non osano ammettere di aver salvato la nave ma ne attribuiscono tutto il merito a Dio, non perché essi non abbiano contribuito, ma perché l’apporto della provvidenza è di gran lunga superiore all’apporto dell’arte. Così per la nostra salvezza l’apporto di Dio è di gran lunga superiore rispetto a ciò che dipende da noi. Per tal ragione penso che sia detto: <i>Non è questione né dell’uomo che vuole né che corre ma di Dio che ha misericordia</i> (<i>Rom</i>., 9, 16). Se infatti dovessimo intendere queste parole come le intendono i nostri avversari, sarebbero inutili i comandamenti, e senza ragione&#160;<a href="#_FtntDown125" id="_FtntUp125">[125]</a> Paolo rimprovererebbe alcuni perché caduti nel peccato, e approverebbe altri perché comportatisi bene, e senza ragione darebbe precetti alle chiese. Inutilmente noi ci dedicheremmo a volere il bene, inutilmente a correre. Ma non invano Paolo dà questi consigli, rimprovera alcuni e approva altri; non invano noi ci dedichiamo a volere il bene e a correre alle cose migliori. Non esattamente i nostri avversari hanno interpretato questo passo.</p>

  <p class="Normal">20. Oltre questi passi abbiamo: <i>Il volere e l’operare viene da Dio</i> (<i>Phil</i>., 2, 13). Dicono alcuni: Se da Dio viene il volere e da Dio l’operare, anche se vogliamo e operiamo il male, questo ci viene da Dio: se è così, non abbiamo libero arbitrio. Di contro, anche se vogliamo il bene e operiamo le cose migliori, poiché il volere e l'operare vengono da Dio, non siamo noi che operiamo le cose migliori, ma a noi sembra di farlo, mentre è Dio che ce lo concede: perciò anche in questo non siamo dotati di libera scelta. A questo rispondiamo che le parole dell’apostolo vogliono dire che viene da Dio non volere cose buone e volere cose cattive, e così anche operare cose buone e cattive, bensì volere e operare in senso assoluto. Come infatti abbiamo da Dio l’essere animati e l’essere uomini, così abbiamo da lui il volere, come dicono, e il muoverci in senso assoluto. Ma anche se, in quanto esseri viventi, ci è stato concesso di muoverci e muovere le membra, p. es., le mani e i piedi, non giustamente diremo che da Dio ci è stato concesso anche specificamente di muoverci per battere uccidere o rapinare le cose altrui: da lui ci è stato concesso genericamente di muoverci, noi ci serviamo&#160;<a href="#_FtntDown126" id="_FtntUp126">[126]</a> del movimento per fare il bene o il male. Così l’operare, per cui siamo esseri animati, l’abbiamo avuto da Dio e il volere l’abbiamo avuto dal creatore&#160;<a href="#_FtntDown127" id="_FtntUp127">[127]</a>: noi ci serviamo del volere per fare il bene oppure il male; e lo stesso dicasi dell’operare.</p>

  <p class="Normal">21. Sembra che spingano ancora a negare il nostro libero arbitrio le parole dell’apostolo, in cui replicando a sé stesso dice&#160;<a href="#_FtntDown128" id="_FtntUp128">[128]</a>: <i>Così dunque ha misericordia di chi vuole, e indurisce chi vuole. Tu mi dirai: Perché accusa ancora? Chi resiste infatti al suo volere? In verità, o uomo, chi sei tu -per disputare con Dio? L’opera non dice a colui che l’ha fatta: Perché mi hai fatto così. o che forse il vasaio non è padrone dell’argilla, per fare dalla stessa pasta un vaso di lusso e un vaso per uso volgare?</i> (<i>Rom</i>., 9, 18 segg.). Qualcuno dirà: Se, come il vasaio fa dalla stessa pasta alcuni vasi di lusso e altri per uso vile, così Dio fa alcuni destinati alla salvezza e altri alla perdizione&#160;<a href="#_FtntDown129" id="_FtntUp129">[129]</a>, allora non dipende da noi il salvarci o andare in perdizione, perciò non siamo dotati di libero arbitrio. Chiederemo a chi interpreta così il passo se può pensare che l’apostolo faccia affermazioni contraddittorie&#160;<a href="#_FtntDown130" id="_FtntUp130">[130]</a>; e ritengo che nessuno oserà affermarlo. Ma se l’apostolo non afferma cose contrastanti, come può ragionevolmente biasimare, secondo colui che così interpreta, quello che a Corinto aveva fornicato (<i>I Cor</i>., 5, 1 segg.) o quelli che avevano peccato e non si erano pentiti della dissolutezza e dell’intemperanza con cui si erano comportati (<i>II Cor</i>., 12, 21) ? Come può benedire, perché comportatisi bene, quelli che loda, come la casa di Onesiforo, dicendo: <i>Il signore sia misericordioso con la casa di Onesiforo, perché spesso mi ha confortato e non ha arrossito delle mie catene, ma venuto a Roma con zelo mi ha cercato e mi ha trovato. Che il signore gli conceda di trovar misericordia dal signore in quel giorno</i> (<i>II Tim</i>., 1, 16 segg.). Lo stesso apostolo non può riprendere come degno di biasimo il peccatore e approvare come degno di lode chi si è comportato bene, e di contro affermare, come se non dipendesse affatto da noi, che il creatore è responsabile che un vaso è di lusso e un altro per uso volgare. Come è assennato dire: <i>Tutti noi dobbiamo presentarci al tribunale di Cristo, affinché ciascuno riceva ciò che avrà fatto quando era nel corpo, sia di bene sia di male</i> (<i>II Cor</i>., 5, 10), se quelli che fanno il male si comportano così perché sono stati creati vasi per uso volgare, e quelli che vivono secondo virtù fanno il bene perché dall'inizio sono stati fatti per questo e son diventati vasi di lusso? E come con ciò che gli eretici affermano sulla base delle parole da noi riportate, secondo cui il creatore è responsabile che i vasi sono o di lusso o per uso volgare, non è in contrasto quanto detto altrove&#160;<a href="#_FtntDown131" id="_FtntUp131">[131]</a>: <i>In una grande casa non ci sono soltanto vasi d’oro e d’argento, ma anche di legno e di coccio: alcuni di lusso, altri per usi volgari. Se uno si conserva puro, sarà vaso di lusso, santificato utile al signore, pronto per ogni opera buona</i> (<i>II Tim</i>., 2, 20 seg.)? Se infatti chi si sarà conservato puro diventa vaso di lusso e chi si sarà contaminato per trascuratezza diventa vaso per usi volgari, le parole di Paolo escludono completamente la responsabilità del creatore. Infatti il creatore fa vasi di lusso e vasi volgari non dall’inizio secondo la sua prescienza, perché non condanna né giustifica in anticipo secondo questa, ma rende vasi di lusso quanti si sono conservati puri e vasi per usi volgari quanti per trascuratezza si sono contaminati. Sicché per cause antecedenti alla creazione dei vasi di lusso e dei vasi volgari avviene che uno è di lusso&#160;<a href="#_FtntDown132" id="_FtntUp132">[132]</a> e un altro per uso volgare. 〈Così&#160;<a href="#_FtntDown133" id="_FtntUp133">[133]</a> ogni vaso ha fornito da sé motivo e occasione al creatore per esser fatto da lui o di lusso o per uso volgare〉.</p>

  <p class="Normal">22. Una volta&#160;<a href="#_FtntDown134" id="_FtntUp134">[134]</a> ammesso che ci sono cause antecedenti perché i vasi siano di lusso o per uso volgare, perché dovrebbe essere fuor di luogo, una volta giunti a trattare dell’anima, pensare che per cause precedenti Giacobbe&#160;<a href="#_FtntDown135" id="_FtntUp135">[135]</a> è stato amato prima di aver preso corpo, ed Esaù è stato odiato prima di essere nato nel seno di Rebecca? (<i>Gen</i>., 25, 25 seg.; <i>Mal</i>., 1, 2 seg.; <i>Rom</i>., 9, 13).</p>

  <p class="Normal">È ben chiaro che per quanto riguarda la natura che fa da sostrato, come una sola è l’argilla a disposizione del vasaio, dal cui impasto viene fatto un vaso di lusso e uno per uso volgare, così avendo Dio a disposizione una sola natura per tutte le anime&#160;<a href="#_FtntDown136" id="_FtntUp136">[136]</a>, ed essendo uno solo, per così dire, l’impasto degli esseri razionali, cause anteriori hanno fatto sì che alcune fossero in onore altre in ignominia. E se sono di rimprovero&#160;<a href="#_FtntDown137" id="_FtntUp137">[137]</a> le parole dell’apostolo che dicono: In verità, o uomo, chi sei tu per disputare con Dio? (<i>Rom</i>., 9, 20), forse esse ci insegnano che se uno ha fiducia in Dio perché fedele e di buona vita, non a lui è rivolta l’espressione: <i>Chi sei tu per disputare con Dio?</i> Tale era Mosè&#160;<a href="#_FtntDown138" id="_FtntUp138">[138]</a>: infatti <i>Mose parlava e Dio gli rispondeva con la voce</i> (<i>Ex</i>., 19, 19). E come Dio risponde a Mosè, così il santo risponde a Dio. Chi invece non possiede questa fiducia, evidentemente perché già andato in perdizione o perché ricerca tali questioni non per imparare ma per sollevare contrasti e perciò dice: <i>Perché ancora incolpa? infatti chi resiste al suo volere?</i> (<i>Rom</i>., 9, 19), costui è degno del rimprovero che dice: <i>In verità, o uomo, chi sei tu per disputare con Dio?</i> 〈perciò&#160;<a href="#_FtntDown139" id="_FtntUp139">[139]</a> questo rimprovero non è diretto ai fedeli e ai santi, ma agli infedeli e agli empi〉.</p>

  <p class="Normal">23. A coloro poi che introducono le nature e si servono di questo passo diremo così. Se essi&#160;<a href="#_FtntDown140" id="_FtntUp140">[140]</a> accettano che da un solo impasto provengono coloro che si perdono e coloro che si salvano e che il creatore dei perduti è lo stesso dei salvati, e se è buono colui che crea non solo gli spirituali ma anche i materiali (ciò infatti ne consegue), è possibile&#160;<a href="#_FtntDown141" id="_FtntUp141">[141]</a> che per meriti precedenti uno sia diventato vaso di lusso; ma poi non essendosi comportato sempre nello stesso modo e come conviene ad un vaso di lusso, diventa in un altro tempo vaso volgare. Inversamente è possibile che per motivi antecedenti alla nostra vita uno divenga qui vaso volgare, ma, essendosi emendato, nella nuova creazione egli diventa <i>vaso di lusso, santificato utile al signore, pronto per ogni opera buona</i> (<i>Gal</i>., 6, 15; <i>II Tim</i>., 2, 21). E forse quelli che ora sono Israeliti&#160;<a href="#_FtntDown142" id="_FtntUp142">[142]</a>, per aver vissuto in maniera indegna della loro nobiltà, decadranno dai privilegi della stirpe, cioè si trasformeranno da vasi di lusso in vasi volgari; e invece molti di quelli che ora sono Egiziani e Idumei, per essersi accostati ad Israele, allorché produrranno frutti copiosi, entreranno nella chiesa del signore (<i>Deut</i>., 23, 8 seg.), e non&#160;<a href="#_FtntDown143" id="_FtntUp143">[143]</a> saranno più considerati Egiziani e Idumei, ma saranno Israeliti. Così&#160;<a href="#_FtntDown144" id="_FtntUp144">[144]</a>, in base ai loro propositi alcuni dal male progrediscono al bene, altri invece dal bene cadono nel male; altri poi restano nel bene o dal bene salgono in posizione ancora migliore, mentre altri restano nel male o da cattivi che sono diventano peggiori, a causa del diffondersi della malvagità.</p>

  <p class="Normal">〈perciò&#160;<a href="#_FtntDown145" id="_FtntUp145">[145]</a> riteniamo che alcuni, dopo aver cominciato con piccoli peccati&#160;<a href="#_FtntDown146" id="_FtntUp146">[146]</a>, possono arrivare a tal punto di malvagità e progredire tanto nel male da diventare uguali in questo alle potenze avverse. E di nuovo, se un giorno si pentiranno grazie alle molte gravi e dolorose punizioni e cercheranno poco a poco di guarire dalle loro ferite, venendo meno il male, potranno essere reintegrati nel bene. Riteniamo perciò possibile che l’anima, che più volte abbiamo detto immortale ed eterna, attraverso spazi infiniti&#160;<a href="#_FtntDown147" id="_FtntUp147">[147]</a> e innumerevoli e diversi tempi, o si degradi dalla sommità del bene al più profondo del male o venga reintegrata dal male più profondo al bene più alto&gt;.</p>

  <p class="Normal">24.Dunque l’apostolo&#160;<a href="#_FtntDown148" id="_FtntUp148">[148]</a> una volta non attribuisce a Dio il fatto che ci sono vasi di lusso e vasi volgari, ma riporta a noi tutta la responsabilità dicendo: <i>Se uno si conserva furo sarà vaso di lusso, santificato utile al signore, pronto per ogni opera buona</i> (<i>II Tim</i>., 2, 21); un’altra volta invece non attribuisce a noi la responsabilità ma sembra riportarla tutta a Dio dicendo: <i>Il vasaio ha potestà sull’argilla per fare dalla stessa pasta un vaso di lusso e un vaso per uso volgare</i> (<i>Rom</i>., 9, 21); ma le sue parole non possono essere contraddittorie, perciò bisogna armonizzarle e ricavare dalle une e dalle altre un solo discorso senza difetti. Né la nostra libera volontà può operare senza la scienza di Dio, né la scienza di Dio&#160;<a href="#_FtntDown149" id="_FtntUp149">[149]</a> ci può costringere a diventare migliori se non cooperiamo al bene anche noi: infatti&#160;<a href="#_FtntDown150" id="_FtntUp150">[150]</a> il nostro libero volere privo della scienza di Dio e della capacità di usare come si conviene la sua libertà non può far sì che uno sia degno di onore o di vergogna; ma neppure Dio da solo può rendere uno degno di onore o di vergogna se non ha come materia di differenza la nostra scelta che tende o al bene o al male. Siano sufficienti queste osservazioni sul libero arbitrio&#160;<a href="#_FtntDown151" id="_FtntUp151">[151]</a>.</p>

  <hr/>

  <p class="NotaPie"><a href="#_FtntUp1_21" id="_FtntDown1_21">[1]</a> Da quando gli Stoici avevano cominciato a parlare del fato e della necessità che governa infallibilmente le azioni degli uomini, e Carneade aveva messo in evidenza, contro di loro, i danni che tale teoria arrecava nell'ambito della vita morale, nella filosofìa greca si era sempre discusso dell’esistenza o meno del libero arbitrio e della possibilità di conciliarlo col fato e la necessità. La vasta diffusione delle dottrina astrologiche e della religione astrale aveva contribuito a render sempre più vivo questo problema. In ambiente cristiano, contro il determinismo gnostico, era stata sempre affermata la libertà dell’umano volere, fondamento di vita morale con relativa retribuzione finale: in questo senso si erano espressi Melitene (<i>Pasch</i>., 48; SC CXXIII, 86), Giustino (<i>I Apol</i>., 28; <i>II Apol</i>., 7), Teofilo (<i>Ad Aut</i>., II, 27), Ireneo (<i>Adv. Haer</i>., IV, 4, 3; IV, 37, 1 segg.; IV, 39, 1 segg.), Clemente (<i>Str</i>., I, 1, 4; II, 14, 60. 62; II, 16, 75; IV, 24, 153). Per Origene la questione era, se possibile, ancora più fondamentale, poiché, come abbiamo visto, tutta la sua concezione cosmologica e antropologica è fondata, in opposizione al determinismo gnostico, sulla libera scelta iniziale fatta dalle creature razionali. Si spiega perciò perfettamente l’inusitata ampiezza della trattazione sul libero arbitrio, che apre il libro III dedicato per la maggior parte a questioni di carattere morale: in essa ben si avverte, da una parte, l’influsso delle discussioni filosofiche, soprattutto là dove l’esposizione è di carattere generale e sistematico; dall’altra, l’esigenza di contrastare la propaganda gnostica anche su punti particolari, soprattutto in merito all’interpretazione di taluni passi fondamentali della scrittura. Possiamo ripartire la trattazione in tre sezioni: la prima tratta in linea generale dell'esistenza e del carattere del libero arbitrio (§§ 1-6); la seconda discute minuziosamente ed esaustivamente l’interpretazione di <i>Ex</i>., 4, 21 (= 7, 3), su cui gli Gnostici fondavano non solo la dottrina delle diverse nature umane ma anche la distinzione fra il Dio buono e il Dio giusto (§§ 7-14); la terza tratta della interpretazione di passi similari del VT e del NT. La trattazione sul libero arbitrio che qui ci ha dato Origene è la più sistematica e profonda che l’antichità cristiana ci abbia lasciato: basti pensare che più di un secolo e mezzo dopo proprio l’antiorigeniano Girolamo, a Paolino che gli aveva chiesto lumi su <i>Ex</i>., 4, 21, non può fare altro che rimandare a questo punto dei <i>Princìpi,</i> dove <i>Origenes fortissime respondet </i>(<i>Ep</i>. 86, 3). Non ci stupisce perciò che esso sia stato trascritto per intero, salvo poche e prudenti omissioni, nella <i>Philocalia</i> basiliana. Per lo studio del rapporto fra questo testo e la versione rufiniana rimandiamo a <i>Introduzione,</i> pp. 17 segg e <span class="Vers">Bardy</span>; <i>op. cit</i>., pp. ni segg. Qui basti ricordare che la nostra traduzione è fatta sul testo greco, integrato dai passi che Rufino presenta in più e che sono riportati fra parentesi uncinate. Qualche punto in cui la versione latina diversifica in maniera notevole dal testo greco sarà discusso in nota.</p>

  <p class="NotaPie"><a href="#_FtntUp2_21" id="_FtntDown2_21">[2]</a> <i>In questo modo... beatitudine;</i> il passo non è riportato nella <i>Philocalia;</i> e il periodo successivo col richiamo alla regola di fede può ben essere considerato inizio della trattazione: perciò si è pensato a interpolazione rufiniana. D’altra parte espressioni di collegamento fra un libro e l’altro e fra un capitolo e l’altro sono frequenti nell’opera e non sempre si può pensare a interpolazione di Rufino: cfr., p. es., I, 7, 1; II, 1, 1; II, 4, 1; proprio per questa funzione di collegamento, l’omissione del passo da parte dell’<i>excerptor</i> greco è spiegabile.</p>

  <p class="NotaPie"><a href="#_FtntUp3_21" id="_FtntDown3_21">[3]</a> Per l’uso di κήριγμα in Origene cfr. <i>C. Cels</i>., I, 7 e anche V, 18; <i>De Pr</i>., I, <i>praef</i>., 10. Rufino usa renderlo con <i>praedicatio:</i> cfr. <i>De Pr</i>., I, <i>praef</i>., 4. 5. 7. Per il richiamo alla regola di fede a proposito del libero arbitrio cfr. <i>De Pr</i>., I, <i>praef</i>., 5. A <i>Frag. in Tit</i>., PG XXV, 1305 Origene condanna quanti negano l’esistenza del libero arbitrio.</p>

  <p class="NotaPie"><a href="#_FtntUp4_21" id="_FtntDown4_21">[4]</a> Cfr. <i>C. Cels</i>., IV, 3; <i>Frag. in Tit</i>., ivi. La difesa del libero arbitrio come fondamento di vita morale e di valutazione di carattere etico era già stata impostata da Carneade ai primi tempi della disputa: cfr. <span class="Vers">Cic</span>., <i>De fato,</i> 11, 23-24; 14, 31.</p>

  <p class="NotaPie"><a href="#_FtntUp5_21" id="_FtntDown5_21">[5]</a> Per altra trattazione, anche se molto più ristretta, sullo stesso argomento cfr. <i>Co. Rom</i>., VIII, 11.</p>

  <p class="NotaPie"><a href="#_FtntUp6_21" id="_FtntDown6_21">[6]</a> In questa prima parte della trattazione Origene tratta in linea generale dell’esistenza e della natura del libero arbitrio. Egli inizia scolasticamente introducendo il concetto di movimento in senso lato (esseri inanimati e animati) (§ 2), per poi passare agli esseri razionali (§ 3), dotati di capacità di discernere fra le varie azioni e i vari impulsi, e quindi di scegliere fra il bene e il male. Respinge l’affermazione di quanti ritengono l’uomo costretto senza possibilità di scelta dagl’impulsi esterni (§§ 4-5), e conclude confortando la sua dimostrazione razionale con citazione di passi scritturistici, dai quali risulta la. capacità dell’uomo di. determinarsi in senso buono o cattivo (§ 6). Tutta la trattazione è improntata a carattere tecnico, con uso esteso di terminologia stoica, che Rufino troppo spesso ha reso con termini latini troppo generici. Si tratta di concetti correnti nelle scuole e perciò è difficile additare una fonte specifica cui Origene avrebbe direttamente attinto: cfr. <span class="Vers">Koch</span>, <i>op. cit</i>., pp. 280 segg.</p>

  <p class="NotaPie"><a href="#_FtntUp7_21" id="_FtntDown7_21">[7]</a> Cfr. gli stessi concetti a <i>De Orat</i>., 6, 1; cfr. anche <span class="Vers">Clem</span>., <i>Str</i>., II, 20, 110 seg.; <span class="Vers">Phil</span>., <i>Leg. alleg</i>., II, 22 segg.; <i>Quis rer</i>., 137 seg.</p>

  <p class="NotaPie"><a href="#_FtntUp8_21" id="_FtntDown8_21">[8]</a> Gr. ἓξις Per intendere il concetto si tenga presente la distinzione stoica dei vari aspetti del <i>pneuma</i> immanente nell'universo in εἶδος ἑκτικόν (= ἓξις<i>),</i> presente nelle pietre; εἶδος φυσικόν (= φύσις) presente nelle piante; εἶδος ψυχικόν (= ψυχή) presente negli esseri animati: cfr. i passi citati <i>supra</i> e SVF II, 205. Rufino ha tradotto ampliando <i>habitu materiae suae vel corporum,</i> insieme troppo generico e poco chiaro.</p>

  <p class="NotaPie"><a href="#_FtntUp9_21" id="_FtntDown9_21">[9]</a> Gr. συνέχεται. Cosi gli Stoici definivano l’azione del <i>pneuma</i> che dà coesione agli esseri inanimati e vita a quelli animati.</p>

  <p class="NotaPie"><a href="#_FtntUp10_21" id="_FtntDown10_21">[10]</a> Si tratta di due dei tre aspetti che assumeva il pneuma nelle piante e negli esseri animati: cfr. supra e <span class="Vers">Clem</span>., <i>Str</i>., VI, 12, 96.</p>

  <p class="NotaPie"><a href="#_FtntUp11_21" id="_FtntDown11_21">[11]</a> Rendiamo cosi ἐξ ἑαυτῶν... ἀφ᾽ ἑαυτῶν. ἐξ ἑαυτῶν si dice del movimento che è inerente alla natura stessa di un oggetto inanimato: p. es., il crescere di una pianta, il tagliare di una spada; ἀφ᾽ ἑαυτῶν si dice degli esseri che si muovono per impulso derivante da principio animale: cfr. SVF II, 161. A <i>De Orat</i>., 6, I, Origene distingue dal movimento ἀφ᾽ ἑαυτῶν il movimento δι᾽ ἑαυτῶν, caratteristico degli esseri dotati di ragione: cfr. lo stesso concetto, pur con termini diversi, nei passi su citati di Filone e Clemente.</p>

  <p class="NotaPie"><a href="#_FtntUp12_21" id="_FtntDown12_21">[12]</a> Da intendere soprattutto nel senso passivo di impressione che l’anima subisce dall’esterno: gr. φαντασία: cfr. SVF II, 21; I, 17.</p>

  <p class="NotaPie"><a href="#_FtntUp13_20" id="_FtntDown13_20">[13]</a> Gr. ὁρμή: si tratta dell’impulso immediato con cui l’essere animato reagisce alla sollecitazione esterna o interna: cfr. SVF III, 40 segg.; <span class="Vers">Phil</span>., <i>Leg. alleg</i>., I, 30; <span class="Vers">Clem</span>., <i>Str</i>., II, 20, in. Rufino è troppo generico: <i>voluntas vel incitamentum</i>.</p>

  <p class="NotaPie"><a href="#_FtntUp14_20" id="_FtntDown14_20">[14]</a> Gr. φύσεος φανταστικῆς: cfr. SVF, II, 208. Origene distingue dalla usuale rappresentazione proveniente dall’esterno la rappresentazione che proviene dall’interno, senza che i sensi siano stati stimolati da oggetto esterno (φανταστόν; SVF II, 22). Crisippo aveva appunto definito φανταστικόν il διάκενος ἑλκυσμός, cioè l’impressione che l’anima subisce senza agente esterno che la provochi: cfr. SVF II, 21 seg.; 25.</p>

  <p class="NotaPie"><a href="#_FtntUp15_20" id="_FtntDown15_20">[15]</a> Più retoricamente Rufino parla anche di aeria mella congregandi, per reminiscenza di <span class="Vers">Verg</span>., <i>Georg</i>., IV, 1</p>

  <p class="NotaPie"><a href="#_FtntUp16_19" id="_FtntDown16_19">[16]</a> Per valutare esattamente il significato di questa usuale definizione scolastica in Origene, si deve tener presente che per lui logos ha sempre valore pregnante, indicando non solo la ragione umana ma anche il logos divino di cui l’uomo, appunto perché dotato di ragione, partecipa: cfr. I, 3, 6 e nota.</p>

  <p class="NotaPie"><a href="#_FtntUp17_18" id="_FtntDown17_18">[17]</a> Gr. ἀφὁρμή, qui adoperato non a significare il contrario di ὁρμή (= avversione: cfr. SVF III, 40, 42), ma col valore generico di inclinazione (cfr. SVF I, 129; II, 64), quindi capacità.</p>

  <p class="NotaPie"><a href="#_FtntUp18_18" id="_FtntDown18_18">[18]</a> Quest’avvicinare le capacità di cani e cavalli a quella della ragione deriva dal rigido monismo stoico che vedeva un solo e medesimo <i>pneuma, </i>pur sotto diversi aspetti, diffuso in tutto l’universo e sostanzialmente identico nelle sue più disparate manifestazioni. L’esempio addotto da Origene era tradizionale: cfr. SVF II, 207. Cfr. anche <i>Doxogr. Graeci,</i> 432.</p>

  <p class="NotaPie"><a href="#_FtntUp19_18" id="_FtntDown19_18">[19]</a> <i>Ma noi... cattive;</i> la seconda parte di questo passo, da <i>e poiché</i> in poi, è quasi certamente ampliamento di Rufino, che ha voluto sviluppare l’espressione <i>che provocano questa o quella rappresentazione</i> del testo greco. Data la vicinanza, anche la prima parte del passo si configura come chiarimento di Rufino, che ha voluto precisare come neppure nei cani e nei cavalli si possa parlare di vera e propria ragione. Si tenga comunque presente che tale chiarimento è perfettamente nello spirito di Origene (e della comune tradizione giudea e cristiana), che non poteva ammettere la partecipazione degli animali al principio di razionalità per cui l’uomo è fatto ad immagine di Dio. Su tale questione e con questo spirito Origene polemizza lungamente con Celso, che aveva avvicinato gli uomini alle formiche e alle api: cfr. <i>C. Cels</i>., IV, 81-86.</p>

  <p class="NotaPie"><a href="#_FtntUp20_18" id="_FtntDown20_18">[20]</a> Gr. οὐκ ἔστι τῶν ἐφ᾿ ἡμῖν. τὸ ἐφ᾿ ἡμῖν è espressione tecnica per indicare la capacità dell’uomo di autodeterminarsi. Sull'esistenza di tale capacità e sulla possibilità di conciliarla con la necessità del fato ferveva la polemica. Cfr. questa stessa problematica in contesto più spiccatamente polemico nell’opera <i>Sul fato</i> di Alessandro di Afrodisia: cfr. anche <span class="Vers">Arist</span>., <i>Eth. Nio</i>., III, 1. Si rilevi ancora il colorito stoico della concezione dell’anima come matrice su cui si imprimono le impressioni esterne: cfr. anche <i>Frag. in Io</i>., 45, GCS IV, 519.</p>

  <p class="NotaPie"><a href="#_FtntUp21_18" id="_FtntDown21_18">[21]</a> Gr. καθῆκον. È la fondamentale categoria etica degli Stoici, consistente nel vivere e agire secondo ragione: cfr., p. es., SVF, I. 55; III, 134 seg.</p>

  <p class="NotaPie"><a href="#_FtntUp22_18" id="_FtntDown22_18">[22]</a> <i>valutazione positiva</i> (ἐυδόκησις), <i>assenso</i> (συγκατάθεσις), <i>spinta</i> (ροπή) <i>della ragione</i> (τοῦ ἡγεμονικῦ = parte razionale dell’anima): cfr. espressione quasi identica in Plutarco <i>apud</i> SVF III, 111. I tre termini non sono sinonimi, e la loro successione descrive l’intero processo mentale e volitivo per cui si passa dalla valutazione dell’impressione esterna all'assenso e quindi all’inclinazione. συγκατάθεσις e ἡγεμονικόν sono termini fondamentali del lessico stoico: cfr. l’indice dello Adler (SVF IV) s. <i>v</i>.</p>

  <p class="NotaPie"><a href="#_FtntUp23_18" id="_FtntDown23_19">[23]</a> Sulla πιθανότης delle impressioni esterne cfr. SVF III, 53, 55. In ambedue i casi l’accezione del termine è negativa, indicando la forza di persuasione delle impressioni esterne che distolgono l’anima dalla retta vita secondo ragione.</p>

  <p class="NotaPie"><a href="#_FtntUp24_17" id="_FtntDown24_17">[24]</a> <i>Proprio... ragioni:</i> è senz’altro da considerare ampliamento di Rufino, che ha associato la πιθανότης stoica di cui parlava Origene con le arringhe forensi.</p>

  <p class="NotaPie"><a href="#_FtntUp25_17" id="_FtntDown25_17">[25]</a> πρόθεσις. È uno dei vari aspetti sotto cui si configura la spinta all’azione, indicando la designazione di obiettivo da conseguire: SVF III, 41.</p>

  <p class="NotaPie"><a href="#_FtntUp26_17" id="_FtntDown26_17">[26]</a> <i>perfetta e sufficiente</i>: gr. αὐτοτελής. Così veniva definita la causa che da sola era sufficiente a realizzare l’effetto: cfr. SVF II, 120.</p>

  <p class="NotaPie"><a href="#_FtntUp27_17" id="_FtntDown27_17">[27]</a> Sull’importanza dell’esercizio e dell’educazione cfr. I, 4, 1; I, 6, 2-3.</p>

  <p class="NotaPie"><a href="#_FtntUp28_17" id="_FtntDown28_17">[28]</a> <i>contemplazione ed esercizio</i>; μελέτῃ: come a <i>Ho. Ier</i>., 5, 13 il contesto non permette di determinare meglio il significato del termine nell’un senso o nell’altro.</p>

  <p class="NotaPie"><a href="#_FtntUp29_15" id="_FtntDown29_15">[29]</a> Si tenga presente la triplice, o meglio quadruplice distinzione introdotta nei §§ 2-3. Se ammettiamo che l’uomo non abbia in sé capacità di reagire liberamente agli impulsi esterni, lo mettiamo alla pari degli esseri più elementari e materiali, privi di vita e di movimento autonomo, dotati soltanto di ἔξις.</p>

  <p class="NotaPie"><a href="#_FtntUp30_15" id="_FtntDown30_15">[30]</a> In sostanza gli Stoici non lasciavano all’uomo altra possibilità di autodeterminarsi se non nel senso di adeguarsi e adattarsi docilmente alle impressioni ricevute dall’esterno: cfr. SVF II, 285 segg.</p>

  <p class="NotaPie"><a href="#_FtntUp31_14" id="_FtntDown31_14">[31]</a> <i>costituzione naturale</i>: gr. κατασκευή, da intendere non come contrapposto a φύσις, ma come costituzione κατἀ φύσις: cfr. SVF III, 89, 134.</p>

  <p class="NotaPie"><a href="#_FtntUp32_14" id="_FtntDown32_14">[32]</a> Gr. προτροπή, intesa in senso positivo come spinta a cose convenienti: cfr. SVF III, 3, 170 seg.</p>

  <p class="NotaPie"><a href="#_FtntUp33_12" id="_FtntDown33_12">[33]</a> μεταβολή, come μεταβάλλειν, sono <i>voces mediae,</i> indicanti trasformazione in senso sia buono sia cattivo (SVF I, 50; III, in): qui Origene precisa <i>in meglio;</i> più giù parlerà di cambiamento in peggio.</p>

  <p class="NotaPie"><a href="#_FtntUp34_11" id="_FtntDown34_11">[34]</a> L’ἀγροικία, non meno dell’άκολασία e dell’άκρασία (SVF III, 65), era severamente valutata come forma di insipienza: SVF III, 169.</p>

  <p class="NotaPie"><a href="#_FtntUp35_11" id="_FtntDown35_11">[35]</a> Gr. ἐκ διαστρφῆς. Con questo termine gli Stoici indicavano la perversione della ragione dalla retta via secondo natura, che poteva essere provocata o dalla πιθανότης delle impressioni esterne o dal cattivo insegnamento: cfr. SVF III, 53 segg.; per Origene cfr. <i>C. Cels</i>., III, 69.</p>

  <p class="NotaPie"><a href="#_FtntUp36_11" id="_FtntDown36_11">[36]</a> Per valutazione negativa della giovinezza, vista come contrapposta alla saggezza cfr. SVF III, 181.</p>

  <p class="NotaPie"><a href="#_FtntUp37_11" id="_FtntDown37_11">[37]</a> Non bisogna intendere questa espressione, che Rufino per prudenza ha del tutto omesso, nel senso che Dio si disinteressa della sorte dell’uomo, che perciò viene a dipendere soltanto dalle sue capacità, ma solo nel senso che neppure Dio spinge l’uomo al bene contro il suo volere e che al libero arbitrio di questo è lasciata scelta fra il bene ed il male. L’assoluta necessità che l’uomo ha di essere aiutato dalla grazia divina per poter conseguire la salvezza è limpidamente affermata da Origene: cfr. III 1, 19.</p>

  <p class="NotaPie"><a href="#_FtntUp38_11" id="_FtntDown38_11">[38]</a> Riferimento generico, che colpiva non solo gli Stoici ma quanti in genere coltivavano dottrine astrologiche, oltre che gli Gnostici.</p>

  <p class="NotaPie"><a href="#_FtntUp39_11" id="_FtntDown39_11">[39]</a> .<i>e avrei... affligevano;</i> questo passo del salmo manca non soltanto nella versione rufiniana ma anche in un ms. della <i>Philocalia</i>: ma piuttosto che pensare a integrazione dovuta agli amanuensi degli altri mss greci, è preferibile pensare a omissione volontaria o involontaria di quei due testimoni.</p>

  <p class="NotaPie"><a href="#_FtntUp40_10" id="_FtntDown40_10">[40]</a> Cfr. la stessa citazione in contesto analogo a <span class="Vers">Clem</span>., <i>Sir</i>., II, 15, 66. Accanto a passi della scrittura dai quali risulta che Israele era stato posto da Dio di fronte a libera scelta, Origene ne adduce altri che minacciano punizioni ai peccatori: infatti soltanto ammettendo la responsabilità personale le punizioni minacciate diventavano compatibili con la giustizia di Dio. Per i cristiani il problema della responsabilità personale e del libero arbitrio è connesso non soltanto con l’esigenza di autentica vita morale ma anche con la dottrina della retribuzione finale, e in questo senso abbraccia non soltanto l’uomo che viene retribuito ma anche Dio che retribuisce: cfr. <i>Co. Io</i>., XX, 24 (20), dove Origene dice che se il diavolo non fosse stato capace di operare anche il bene, la sua condizione avrebbe significato ingiustizia da parte di Dio.</p>

  <p class="NotaPie"><a href="#_FtntUp41_8" id="_FtntDown41_8">[41]</a> <i>Altrimenti... osservarli</i>: la banalità della considerazione convince della paternità rufiniana del passo.</p>

  <p class="NotaPie"><a href="#_FtntUp42_8" id="_FtntDown42_8">[42]</a> La seconda parte della trattazione sul libero arbitrio si collega naturalmente con la prima: dopo aver addotto passi della scrittura cbe confermano l'esistenza nell’uomo di possibilità di scelta, Origene non si nasconde che altri passi sembrano spingere in senso contrario. Di essi si facevano forti gli Gnostici per confondere i <i>simpliciores</i>: di qui l’opportunità di ampia disamina. Dopo aver addotto i passi in questione (§ 7), Origene esamina a fondo il più importante, <i>Ex</i>., 4, 21 = 7, 3, connesso con <i>Rom</i>., 9, 18 che lo riecheggia: prima lo interpreta in polemica con la dottrina gnostica delle nature (§ 8), poi sulla base della giustizia di Dio e soprattutto della sua azione provvidenziale, nella quale anche il male operato liberamente dagli uomini ha suo significato (§§ 9-11). Su questo concetto tutto l’argomento viene inserito nella prospettiva della pena medicinale che talvolta può consigliare, per il bene più duraturo del peccatore, severa punizione (§§ 12-14).</p>

  <p class="NotaPie"><a href="#_FtntUp43_8" id="_FtntDown43_8">[43]</a> <i>esaminando... pietà;</i> Rufino ama inserire di suo il richiamo alla <i>regula pietatis</i>: cfr. III, 1, 23 dove esso manca, come qui, nel testo greco, e III, 3, 3, dove manca nella traduzione di Girolamo. Cfr. ancora questa formula a I, 5, 4 e per l’equivalente greco III, 1, 17.</p>

  <p class="NotaPie"><a href="#_FtntUp44_7" id="_FtntDown44_7">[44]</a> Origene chiarisce che egli non intende interpretare sistematicamente tutti i passi della scrittura che sembrano negare il libero arbitrio, ma solo alcuni per fornire ad ognuno adeguato strumento per la risoluzione di altre simili difficoltà.</p>

  <p class="NotaPie"><a href="#_FtntUp45_7" id="_FtntDown45_7">[45]</a> La citazione di <i>Gal</i>., 5, 8 manca in Rufino.</p>

  <p class="NotaPie"><a href="#_FtntUp46_7" id="_FtntDown46_7">[46]</a> Gr. τοὺς πολλοὺς, cioè quanti non erano capaci di interpretare le scritture in senso spirituale. Cfr. la stessa espressione in riferimento ai <i>simpliciores</i> a <i>Co. Io</i>., XIII, 16; in riferimento all<i>'Ep</i>. 7 di Platone (341 C) a <i>C. Cels</i>., VI, 6.</p>

  <p class="NotaPie"><a href="#_FtntUp47_7" id="_FtntDown47_7">[47]</a> Cfr. lo stesso accostamento di citazioni a <i>Ho. Ex</i>., 4, 2 dove, in contesto meno impegnativo, Origene si limita a rilevare come il fatto che, secondo la scrittura, talvolta è Dio che indurisce il cuore del Faraone e talvolta questo si indurisce da sé, celi un mistero che solo l’apostolo avrebbe potuto chiarire. Troviamo invece tutti, più o meno, gli stessi argomenti dei <i>Princìpi</i> nell’ampio commento che Origene dà del passo biblico a <i>Frag. in Ex</i>.) PG XII, 264 segg. sulla base della stessa problematica antignostica.</p>

  <p class="NotaPie"><a href="#_FtntUp48_5" id="_FtntDown48_5">[48]</a> In riferimento ai Valentiniani Origene adopera il loro frasario tecnico: cfr. <i>infra</i> il riferimento agli <i>spirituali</i> ed ai <i>materiali</i>(πνευματικύς... χοικούς).</p>

  <p class="NotaPie"><a href="#_FtntUp49_5" id="_FtntDown49_5">[49]</a> Il ragionamento è condotto qui, come a <i>Frag. in Ex</i>., PG XII, 265 seg., sulla base di rigido apprezzamento letterale del testo sacro, come spesso Origene usa fare in polemica contro gli Gnostici (cfr. quanto osservo in «Vetera Christianorum », 1966, pp. 111 segg.): se il Faraone apparteneva a natura perversa per costituzione, non c’era alcuna necessità che Dio ne indurisse il cuore per spingerlo al male. Perciò, se Dio così ha fatto, è segno che il Faraone aveva possibilità di comportarsi altrimenti, il che vuol dire che la sua natura non era volta soltanto al male.</p>

  <p class="NotaPie"><a href="#_FtntUp50_4" id="_FtntDown50_4">[50]</a> <i>Infatti... duro;</i> anche se la si vuole interpolata da Rufino, questa precisazione è di gusto origeniano.</p>

  <p class="NotaPie"><a href="#_FtntUp51_4" id="_FtntDown51_4">[51]</a> Il ragionamento si spiega sulla base della concezione tipicamente ellenica secondo cui anche il male aveva una sua funzione positiva nell’armonia dell’universo: si pensi a Plotino: cfr. SVF II, 335 segg. e anche <span class="Vers">Plat</span>., <i>Leg</i>., 903 B segg. Essa però non era tale da conciliarsi in questo contesto con la concezione cristiana di Dio: e infatti Origene l’avanza solo provvisoriamente, in funzione della polemica contro la dottrina delle nature, e sùbito dopo adduce altre più accettabili spiegazioni. Per la funzione del male cfr. anche <i>Co. Rom</i>., VIII, 11; <i>C. Cels</i>., VI, 55. 56; IV, 70; <i>Ho. Num</i>., 14, 2; <i>Ho. Ier</i>., 12, 5; <span class="Vers">Clem</span>., <i>Str</i>., I, 17, 82 segg.</p>

  <p class="NotaPie"><a href="#_FtntUp52_4" id="_FtntDown52_4">[52]</a> E ciò sta a significare che essi non appartengono a natura costitutivamente destinata alla salvezza. Origene è completamente refrattario alla fondamentale esperienza esistenziale dello gnostico, che si sente alienato nel mondo e partecipe, anche se degradato, del superiore mondo divino: per lui la natura divina, in quanto tale, è completamente sottratta ad ogni possibilità di mutamento, a maggior ragione in senso negativo. In altre parole, per lui esser dotato di natura divina significa essere impeccabile; e chi per avventura si trovasse in tale condizione, non avrebbe bisogno della misericordia di Dio: cfr. <i>Co. Io</i>., XIII, 11.</p>

  <p class="NotaPie"><a href="#_FtntUp53_4" id="_FtntDown53_4">[53]</a> <i>che con... altri;</i> interpolazione rufiniana fatta a scopo di riassumere e concludere l’argomento, come alla fine del § 6.</p>

  <p class="NotaPie"><a href="#_FtntUp54_4" id="_FtntDown54_4">[54]</a> Origene può fare questa concessione a Gnostici e Marcioniti che si servivano di questo passo, e di altri similari, per corroborare la dottrina della distinzione fra il Dio buono del NT e il Dio giusto del VT: infatti l’interpretazione letterale del passo porta ad escludere non solo la bontà, ma anche la giustizia di Dio che indurisce il cuore del Faraone e poi per questo lo punisce. Origene ragiona in sostanza sulla falsariga di quanto aveva fatto a IX, 5, 2.</p>

  <p class="NotaPie"><a href="#_FtntUp55_4" id="_FtntDown55_4">[55]</a> Cioè scopertamente, apertamente: riecheggiamento di <span class="Vers">Plat</span>., <i>Phaedr</i>., 243 B.</p>

  <p class="NotaPie"><a href="#_FtntUp56_4" id="_FtntDown56_4">[56]</a> A tale conclusione ineluttabilmente portava l’interpretazione letterale di <i>Ex</i>., 4, 21 e dei passi esaminati a II, 5, 2, anche se gli Gnostici in generale non osavano fare apertamente questa ammissione. Comunque i Carpocraziani riportavano la creazione del mondo al diavolo (<span class="Vers">Iren</span>., <i>Adv. Haer</i>., I, 25, 4). Ma solo con i Manichei, sulla cui linea si allineeranno i tardi Marcioniti, si diffonderà la concezione della malvagità del Dio creatore del mondo.</p>

  <p class="NotaPie"><a href="#_FtntUp57_4" id="_FtntDown57_4">[57]</a> Origene introduce l’essenziale spiegazione di <i>Ex</i>., 4, 21, tale da salvaguardare insieme il libero arbitrio dell’uomo e la bontà (= giustizia) di Dio. L’azione di Dio è unica e volta solo al bene degli uomini, ma questi, dotati del libero arbitrio, reagiscono in maniera diversa all’azione divina: può perciò succedere che l’intenzione di Dio venga elusa a punto tale che l’uomo volga a proprio danno ciò che Dio aveva fatto per il suo bene.</p>

  <p class="NotaPie"><a href="#_FtntUp58_3" id="_FtntDown58_3">[58]</a> <i>per la presenza del male in noi</i>: il testo greco è più particolareggiato: διἀ τὸ τῆς κακίας ὑποκείμενον τοῦ παρ᾿ ἑαυτοῖς κακοῦ, cioè <i>a causa del substrato di malvagità che ha il male in noi</i>. Con ὑποκείμενον si intendeva il substrato materiale amorfo (ἄποιον ) destinato a prender varie forme a secondo delle qualità (ποιότης) che lo determinavano (= ὕλη): SVF II, 113, 125; <i>De Pr</i>., II, 1, 4 e nota). Perciò Origene assegna alla presenza del male in noi un fondamento ontologico, da cui solo l’anima di Cristo è stata immune (<i>Ho. Luc</i>., 19, 1; cfr. IV, 4, 4 in nota) e che assoggetta ineluttabilmente ognuno di noi: cfr. IV, 4, 4; <i>Sel. in Ps</i>., 21, 10, PG XII, 1256; <i>Co. Io</i>., XX, 36 (29): <i>Ho. Num</i>., 10, 1; <i>Ho. Luc</i>., 19, 1. Cfr. anche <span class="Vers">Phil</span>., <i>Fug</i>., 157; <span class="Vers">Clem</span>., <i>Quis divus,</i> 21; <span class="Vers">Tert</span>., <i>Ad mart</i>., 2, 2 seg. Esso deriva dal peccato e dall’incorporazione delle creature razionali: I, 6, 2; II, 8, 3<i>; Ho. Lev</i>., 8, 3; <i>Ho. Luc</i>., 14, 4. Questo fondamento di malvagità è tale da impedirci di operare il bene senza l’aiuto di Dio (III, 1, 19), ma non al punto da impedire al nostro libero arbitrio anche di desiderarlo, secondo quanto risulta da tutto il senso della argomentazione origeniana. Così la libertà dell’uomo risulta salvaguardata. Rufino per prudenza ha omesso questa espressione, compensandola, dopo <i>indurito</i> (1. 13) con questa aggiunta parafrastica: <i>ma mentre Dio usa benevolenza e pazienza, a quanti le disprezzano si indurisce il cuore, finché è differita la pena dei peccati. Quanti invece dalla pazienza e benevolenza di Dio traggono occasione per pentirsi e correggersi, ottengono il perdono</i></p>

  <p class="NotaPie"><a href="#_FtntUp59_3" id="_FtntDown59_3">[59]</a> Gr. τὀν ὕοντα. Rufino prudentemente vi sostituisce <i>Se uno quasi in persona della pioggia, ecc</i>., e in luogo ài riprovevole (δύσφημον) scrive <i>dure</i>.</p>

  <p class="NotaPie"><a href="#_FtntUp60_3" id="_FtntDown60_3">[60]</a> <i>La terra... triboli </i>(1. 18): la versione di Rufino è particolarmente libera soprattutto per la descrizione dei lavori dei campi, ispirata a reminiscenze virgiliane (cfr., p. es., <i>Egl</i>., <i>1, 70; Georg</i>., I, 94; III, 160 seg<i>.): Ma benché la terra, irrigata dalla pioggia, abbia prodotto l’uno e l’altro frutto, non ne attribuiremo la diversità alla pioggia, ma daremo a ragione la colpa del cattivo raccolto ai coltivatori. Essi infatti avrebbero potuto arare pià volte la terra, muovere le zolle indurite coi pesanti rastrelli, portar via tutte le radici delle erbe inutili e nocive e preparare i maggesi per le prossime piogge, lavorandoli con tutti gli accorgimenti e l’applicazione che quella cultura richiedeva. Ma quelli trascurarono di far così, e per questo mieteranno frutti consoni alla loro pigrizia, spine e triboli. Così il beneficio della pioggia si diffonde ugualmente su tutta la terra, ma da un’unica e uguale azione la terra ben coltivata produce, con la benedizione di Dìo, frutti utili ai suoi diligenti e accorti coltivatori; invece la terra che si è indurita per la pigrizia dei contadini produce spine e triboli</i>.</p>

  <p class="NotaPie"><a href="#_FtntUp61_3" id="_FtntDown61_3">[61]</a> <i>essa:</i> propriamente: <i>il sostrato,</i> gr. ὑποκείμενον La terra è assimilata da Origene al sostrato amorfo, che assume diverse forme a seconda delle qualità che la determinano (cfr. <i>supra),</i> nella fattispecie la buona e cattiva cura dei coltivatori. Trasferendo il concetto all’anima, il sostrato sarà la sostanza razionale, le qualità le libere volontà degli uomini capaci di determinarsi in senso positivo e negativo, dando cosi forma diversa di volta in volta al comune sostrato: III, 6, 7; III, 1, 22.</p>

  <p class="NotaPie"><a href="#_FtntUp62_2" id="_FtntDown62_2">[62]</a> Gr. προαιρέσεις. Era cosi definito uno dei vari aspetti in cui si configurava l’impulso (ópprj) all’azione: cfr. SVF III, 41.</p>

  <p class="NotaPie"><a href="#_FtntUp63_2" id="_FtntDown63_2">[63]</a> <i>ma non coltivata... immagine</i>: l’ultima frase del testo rufiniano non è altro che aggiunta di collegamento; ma tutto ciò che precede contribuisce a esplicare e concludere armonicamente l’argomentazione. Infatti, se la consideriamo terminata là dove finisce il testo greco, essa appare monca per quanto concerne il riferimento dell’immagine della pioggia e della terra all’anima, accennato quasi di sfuggita. Per questo motivo il Koetschau, contro il parere del Robinson, editore della <i>Philocalia</i>, considera autentico il passo riportato da Rufino e mancante nel testo greco, ad esclusione dell’ultima frase.</p>

  <p class="NotaPie"><a href="#_FtntUp64_2" id="_FtntDown64_2">[64]</a> <i>non perché... terra:</i> il chiarimento non è indispensabile per la comprensione del testo, ma è atteggiato in forma cosi tecnica che sembra difficile considerarlo opera di Rufino, che più volte stenta a rendere il tecnicismo di certe espressioni origeniane: cera e terra sono uguali quanto alla <i>natura,</i> cioè al sostrato materiale amorfo (ὑποκείμενον), e diversificano per la <i>qualitas</i> (ποιότης)?) che dà forma al sostrato.</p>

  <p class="NotaPie"><a href="#_FtntUp65_2" id="_FtntDown65_2">[65]</a> Questa ultima parte della citazione manca nel testo della Philocalia: è difficile dire se si tratti di omissione dell’amanuense greco o di integrazione arbitraria di Rufino.</p>

  <p class="NotaPie"><a href="#_FtntUp66_2" id="_FtntDown66_2">[66]</a> In questo caso il Faraone sarebbe stato più fermo nella sua decisione di non far partire gli Ebrei.</p>

  <p class="NotaPie"><a href="#_FtntUp67_1" id="_FtntDown67_1">[67]</a> Tutto questo argomento è esposto quasi con le stesse parole e con lo stesso riferimento paolino a <i>Frag. in Ex</i>., PG XII, 277.</p>

  <p class="NotaPie"><a href="#_FtntUp68_1" id="_FtntDown68_1">[68]</a> Nella sua opera di esegeta Origene trascura talvolta questo aureo precetto: di norma egli fonda l’interpretazione su rigido apprezzamento letterale del testo, soprattutto per farne scaturire l’allegoria: cfr. IV, 2, 5 e nota.</p>

  <p class="NotaPie"><a href="#_FtntUp69_1" id="_FtntDown69_1">[69]</a> <i>e poco... apostolo</i>; se consideriamo non originario questo passo, non comprendiamo perché Rufino abbia inteso ribadire la scarsa forza persuasiva dell’argomentazione di Origene.</p>

  <p class="NotaPie"><a href="#_FtntUp70_1" id="_FtntDown70_1">[70]</a> Origene non fa altro che ribadire l’argomento precedentemente esposto, appoggiandolo a passi profetici che lo possano confermare.</p>

  <p class="NotaPie"><a href="#_FtntUp71_1" id="_FtntDown71_1">[71]</a> In questo contesto Origene preferisce soffermarsi sul passo di Isaia e non dà chiarimenti per questo di Geremia. Ma a <i>Ho. Ier</i>., 18, 15 esso è interpretato sulla base dell’argomento platonico (<span class="Vers">Plat</span>., <i>Rep</i>., 389 B; 459 C; <span class="Vers">Max. Tyr</span>., <i>or</i>., 19, 3) della menzogna utile: cfr. anche <i>C. Cels</i>., IV, 19.</p>

  <p class="NotaPie"><a href="#_FtntUp72_1" id="_FtntDown72_1">[72]</a> Cfr. lo stesso ordine d’idee a <span class="Vers">Phil</span>., <i>Deter</i>., 144 segg. Per Origene cfr. anche <i>Ho. Ier</i>., 2, 5; 3, 1; <i>Ho. Ez</i>., 1, 2.</p>

  <p class="NotaPie"><a href="#_FtntUp73_1" id="_FtntDown73_1">[73]</a> <i>Così... ai vizi;</i> l’immagine del cavallo presenta reminiscenze virgiliane: cfr. <i>Aen</i>., XI, 7x4; e il concetto espresso in tutto il passo mancante nel greco è fin troppo comune. Tutto fa pensare a interpolazione di Rufino.</p>

  <p class="NotaPie"><a href="#_FtntUp74_1" id="_FtntDown74_1">[74]</a> <i>Infatti... in questo modo;</i> Rufino, che attenua <i>lascia impuniti i più </i>in <i>abbandona e trascura quanti ha giudicati indegni di correzione,</i> spezza con questa sua inserzione il filo dell’argomento origeniano, e lo riprende dopo in forma parafrastica. Eppure il cumulo di citazioni scritturistiche è tipico del modo di Origene, si che resta il dubbio sulla sua provenienza. Lo stesso dicasi per l’inserzione successiva (<i>che non... esserlo),</i> a proposito della chiosa dell’espressione scritturistica. Cfr. anche <i>Co. Rom</i>., V, 10.</p>

  <p class="NotaPie"><a href="#_FtntUp75_1" id="_FtntDown75_1">[75]</a> Sull’onniscienza di Dio cfr. <i>Co. Io</i>., XIII, 42; <i>Co. Gen</i>., III, 3, 13, PG XII, 57. 81; <i>De Pr</i>., IV, 4, 10; <i>Ho. Gen</i>., 4, 6.</p>

  <p class="NotaPie"><a href="#_FtntUp76_1" id="_FtntDown76_1">[76]</a> <i>e a loro stessi</i>: gr. καἰ ἑαυτούς. Rufino ha <i>caelestibus</i> unito a <i>rationalibus virtutibus</i>: si è pensato (Koetschau) che egli, in luogo di ἑαυτούς leggesse ἐπουρανίους. Il riferimento origeniano alle creature razionali va inteso alla luce della concezione dell’angelo custode, che abbiamo visto già più volte espressa (I, 8, 1; II, 10, 7). Rufino presenta in più del testo greco un chiarimento in questo senso: <i>ma alle creature razionali e celesti, che hanno ottenuto l'incarico di provvedere, quali coadiutrici e ministre di Dio, alla salvezza degli uomini</i>.</p>

  <p class="NotaPie"><a href="#_FtntUp77_1" id="_FtntDown77_1">[77]</a> Per εὐεργεσία di Dio cfr. anche <i>De Orat</i>., 13, 3; <i>C. Cels</i>., I, 61; <i>Co. Io</i>., VI, 57 (37)</p>

  <p class="NotaPie"><a href="#_FtntUp78_1" id="_FtntDown78_1">[78]</a> <i>Infatti... cosi</i>: il paragone è molto comune: comunque abbiamo già rilevato quanto sia cara a Origene l’immagine del medico: II, 7, 3; II, 10, 6; III, 1, 15. 13.</p>

  <p class="NotaPie"><a href="#_FtntUp79_1" id="_FtntDown79_1">[79]</a> Profilata come presunzione delle proprie capacità e attribuzione ai propri meriti di ciò che invece deriva dalla grazia di Dio, la superbia si configura come il peccato più grave, perciò come il peccato di Satana: cfr. <i>Ho. Gen</i>., 5, 6; <i>Ho. Num</i>., 12, 4; <i>Ho. Iud</i>., 3, 1; <i>Ho. Ez</i>., 9, 2. 4. 5; <i>Ho. Luc</i>., 31, 5; <i>Sel. in Ps</i>., 4, 6, PG XII, 1160. Cfr. anche I, 5, 5.</p>

  <p class="NotaPie"><a href="#_FtntUp80_1" id="_FtntDown80_1">[80]</a> Il contesto suggerisce a Origene valutazione positiva dei <i>piccoli —</i> umili (cfr. anche <i>C. Cels</i>., V, 16). Altrove egli tende a identificare i piccoli con i <i>simpliciores:</i> cfr. II, 10, 7 in nota.</p>

  <p class="NotaPie"><a href="#_FtntUp81_1" id="_FtntDown81_1">[81]</a> La concezione della pena medicinale (cfr. I, 6, 3; II, 5, 3; II, 10, 6), che viene esposta ancora una volta in questo passo, ha validità in quanto viene proiettata in uno sfondo illimitato di tempo, in un susseguirsi di mondi uno connesso con l’altro; in tal modo, ciò che visto in prospettiva limitata può sembrare male, inserito in questa visione incomparabilmente più ampia assume altro significato e valore, e in definitiva si rivela bene per chi ne è soggetto.</p>

  <p class="NotaPie"><a href="#_FtntUp82_1" id="_FtntDown82_1">[82]</a> Abbiamo già attirato l’attenzione sulla frequenza con cui Origene si richiama ad immagini tratte dalla medicina, secondo la tradizione filosofica e anche il gusto della Seconda Sofistica: cfr. I, 1, 3; I, 4, 1; I, 8, 3, ecc. Il riferimento è particolarmente calzante in contesto in cui si parla di pena medicinale, volta alla guarigione del peccatore. La versione rufiniana di questo passo è particolarmente libera.</p>

  <p class="NotaPie"><a href="#_FtntUp83_1" id="_FtntDown83_1">[83]</a> Cfr. lo stesso concetto a <i>De Orat</i>., 29, 13. L’intera argomentazione origeniana trova preciso riscontro a <i>Frag. in Ex</i>., PG XII, 269; cfr. <span class="Vers">Phil</span>., <i>Quaest. in Ex</i>., II, 25.</p>

  <p class="NotaPie"><a href="Libro4.html#_FtntUp84_2" id="_FtntDown84_1">[84]</a> Cfr. <i>Ho. Ier</i>., 18, 6; <i>Co. Gen„</i> III, 3, PG XII, 57.</p>

  <p class="NotaPie"><a href="Libro4.html#_FtntUp85_1" id="_FtntDown85">[85]</a> <i>e anche... purificazione;</i> Rufino ha... <i>possa aver sazietà dei mali e così essere reintegrato, dopo molte afflizioni, alla sua condizione:</i> si tratta di un testo più <i>origeniano</i> di quella della <i>Philocalia</i> non solo per il cenno alla reintegrazione nello stato iniziale, ma anche per il concetto della sazietà del male come spinta alla purificazione, antiteticamente simmetrico a quello della sazietà del bene come incentivo al peccato di I, 3, 8, e che trova riscontro e chiarimento a III, 1, 17; III, 4, 3; <i>C. Cels</i>., V, 32 e <i>De Orat</i>., 29, 13. Di qui la possibilità che proprio Rufino ci restituisca, in qualche modo, il testo originale, prudenzialmente modificato o abbreviato dall<i>’excerptor</i> greco: cfr. l’omissione di III, 1, 23.</p>

  <p class="NotaPie"><a href="Libro4.html#_FtntUp86_1" id="_FtntDown86">[86]</a> <i>a lui affine:</i> gr. αὐτῷ συγγενῆ; Rufino esplicita: <i>e che egli ha fatto a sua immagine e somiglianza; </i>cfr. IV, 4, 10. Su questa affinità, che consiste nell’esser l’uomo creato ad immagine di Dio, cfr. I, 1, 7; III, 6, 1; IV, 2, 7; IV, 4, 10; <i>C. Cels</i>., III, 40; <i>Co. Mat</i>., XVII, 27; <i>Mart</i>., 47. Il peccato può offuscare l’immagine ma non distruggerla (cfr. <i>C. Cels</i>., IV, 83; <i>Ho. Gen</i>., 13, 4; <i>Sel. in Ps</i>., 118, 113, PG XII, 1612 e <span class="Vers">Crouze</span>., <i>Image, </i>pp. 206 segg.), si che la creatura razionale resta incorruttibile, nonostante che la sua partecipazione alla realtà divina sia accidentale (cfr. I, 5,5; I, 6, 2; I, 8, 3; II, 9, 2; <i>Co. Io</i>., II, 18 [12]). È superfluo rilevare l’origine platonica e stoica del concetto della συγγενεία<i>,</i> che Origene attenua, sulla base della tradizione giudea e cristiana, in quanto considera anche gli esseri razionali come creati: cfr. I, <i>praef</i>., 4; I, 7, 1; II, 9, 2.</p>

  <p class="NotaPie"><a href="Libro4.html#_FtntUp87_1" id="_FtntDown87">[87]</a> Cfr. I, 3, 8; I, 4, 1 e nota; II, 9, 2</p>

  <p class="NotaPie"><a href="Libro4.html#_FtntUp88_1" id="_FtntDown88">[88]</a> Cfr. l’uso della stessa immagine a <i>C. Cels</i>., IV, 69. Essa precisa ancora meglio di quella del sole il valore provvidenziale dell’azione divina. Infatti quella poteva far pensare a un Dio che agisce indifferentemente sugli uomini, le cui reazioni sono lasciate soltanto all’arbitrio del loro libero volere. Invece qui Origene precisa che ogni azione di Dio, pur senza forzare la libertà dell'uomo, è fatta considerando la particolare inclinazione della creatura razionale cui si dirige, in modo che questa possa trarvi il maggior bene possibile. Cfr. anche <span class="Vers">Clem</span>., <i>Str</i>., I, 7, 37.</p>

  <p class="NotaPie"><a href="Libro4.html#_FtntUp89_1" id="_FtntDown89">[89]</a> L’obiezione è fatta sulla base della parabola evangelica, in quanto effettivamente parte dei semi gettati dall’agricoltore cade sulla terra rocciosa. La risposta riprende un concetto già esposto nel § 12: è necessario per la salute del peccatore che questi acquisti consapevolezza della sua condizione e della provvidenzialità dell’azione divina nei suoi riguardi. Cfr. <i>Ho. Ex</i>., 3, 3</p>

  <p class="NotaPie"><a href="Libro4.html#_FtntUp90_1" id="_FtntDown90">[90]</a> ἃπειροι non va inteso nel senso specifico di <i>infinite, senza limiti </i>ma in senso più generico (II, 9, 1) di <i>numerosissime, moltissime</i>.</p>

  <p class="NotaPie"><a href="Libro4.html#_FtntUp91_1" id="_FtntDown91">[91]</a> Sulla capacità della provvidenza divina di adattarsi alle più svariate esigenze e di provvedere caso per caso alle più disparate necessità cfr. anche III, 2, 3; <i>Ho. Ier</i>., 18, 6; <i>C. Cels</i>., VII, 41; <i>Ho. Lev</i>., 9, 8.</p>

  <p class="NotaPie"><a href="Libro4.html#_FtntUp92_1" id="_FtntDown92">[92]</a> Cfr. I, 1, 6 e nota; II, 1, 2; IV, 2, 2.</p>

  <p class="NotaPie"><a href="Libro4.html#_FtntUp93_1" id="_FtntDown93">[93]</a> Sul valore medicinale delle punizioni inflitte al Faraone, oltre <i>Frag. in Ex</i>., PG XII, 272, cfr. anche <i>Ho. Ex</i>., 3, 3; <i>De Orat</i>., 29, 16. Sulla morte come mezzo per espiare il peccato cfr. <i>Co. Mat</i>., XV, 15; <i>Ho. Lev</i>., 14, 4.</p>

  <p class="NotaPie"><a href="Libro4.html#_FtntUp94_1" id="_FtntDown94">[94]</a> Nell’ultima parte del capitolo Origene discute in senso antignostico l’interpretazione di <i>Ez</i>., 11, 19 seg. (§ 15), di <i>Mt</i>., 13, 10 segg. (§§ 16-17), di <i>Rom</i>., 9, 16 (§§ 18-19), di <span class="Vers">Phil</span>., 2, 13 (§ 20), di <i>Rom</i>., 9, 18 segg. (§§ 21-24). L’esposizione è fatta sulla traccia precedentemente fissata, sfruttando a fondo l’argomento della pena medicinale e mettendo in evidenza come i passi presi in considerazione non neghino la partecipazione dell’uomo alla sua salvezza o perdizione. In questo ordine d’idee Origene chiarisce in maniera molto precisa la cooperazione dell’uomo e di Dio nell’opera della salvezza (§§ 19, 24). Alla fine del capitolo, e forse anche prima, ci sono riferimenti alla dottrina dei meriti e demeriti delle anime precedenti la nascita umana. In questo contesto il raffronto fra il testo greco della Philocalia e la versione di Rufino non sembra sempre favorevole al primo.</p>

  <p class="NotaPie"><a href="Libro4.html#_FtntUp95_1" id="_FtntDown95">[95]</a> Gr. τὀ κατ᾿ἀρετἠν βιοῦν: tipica espressione stoica: cfr. SVF I, 46, 47: III, 13, 34.</p>

  <p class="NotaPie"><a href="#_FtntUp96" id="_FtntDown96">[96]</a> <i>significato letterale:</i> gr. τῶν ψιλῶν ῥητῶν; cfr. ψιλἠν τἠν λέξιν a <i>Co. lo</i>., I, 38 (42). L’interpretazione meramente letterale della scrittura non è causa soltanto della fede imperfetta dei <i>simpliciores,</i> ma di vere e proprie eresie: cfr. IV, 2, 1.</p>

  <p class="NotaPie"><a href="#_FtntUp97" id="_FtntDown97">[97]</a> Gr. Προτροπή; cfr. III, 1, 5.</p>

  <p class="NotaPie"><a href="#_FtntUp98" id="_FtntDown98">[98]</a> Cfr. <i>supra</i> e II, 7, 3; II, io, 6 in nota.</p>

  <p class="NotaPie"><a href="#_FtntUp99" id="_FtntDown99">[99]</a> πιστεύειν non è qui adoperato a significare il carattere dogmatico della fede della chiesa, ma più genericamente nel senso di aver fiducia. Sulle varie sfumature di questo concetto cfr. anche <i>Co. Io</i>., X, 44 (28).</p>

  <p class="NotaPie"><a href="#_FtntUp100" id="_FtntDown100">[100]</a> Per la cooperazione fra l’uomo e Dio al fine della salvezza cfr. III, 1, 19 e nota.</p>

  <p class="NotaPie"><a href="#_FtntUp101" id="_FtntDown101">[101]</a> Gr. ἐπιστήμη, ellenicamente intesa come fondamentale virtù e fine dell’uomo: cfr. SVF I, 49, 83, 92; III, 60. In senso cristiano cfr. <span class="Vers">Ps. Barn</span>., <i>Ep</i>. 2, 3; 21, 5; <span class="Vers">Herm</span>., <i>vis</i>. 3, 8, 5. 7. Per Origene cfr. <i>Ho. Ier</i>., 16, 1; <i>De Pr</i>., III, 1, 24.</p>

  <p class="NotaPie"><a href="#_FtntUp102" id="_FtntDown102">[102]</a> Senza l’aggiunta il passo evangelico avrebbe potuto essere agevolmente interpretato in rapporto alla prescienza di Cristo, che avrebbe voluto escludere dalla rivelazione dei misteri più profondi coloro che egli già sapeva che non avrebbero creduto in lui. Ma l’aggiunta sembra profilare questa esclusione come precisa volontà da parte di Cristo di impedire la conversione degli ascoltatori, perciò la difficoltà si presenta ben più ardua. Da tutto ciò che segue, soprattutto dal richiamo introdotto a metà del §17, risulta una certa difficoltà che trova Origene ad interpretare il passo in maniera accettabile per l’ortodossia, maggiore - a quanto sembra - della difficoltà che gli aveva offerto il passo sul Faraone.</p>

  <p class="NotaPie"><a href="#_FtntUp103" id="_FtntDown103">[103]</a> Prima di affrontare la difficoltà proposta, Origene coglie l’occasione che gli offre il passo di Matteo per una breve digressione antignostica, svolta sulla falsariga degli argomenti proposti a II, 5, 2. Si tratta infatti di un passo di Matteo che sembra presentare, secondo il senso letterale, il Dio del NT non meno crudele e spietato del Dio del VT quale lo presentavano gli Gnostici: di qui l’arbitrarietà di distinguere quello da questo, invece di cercare di risolvere in maniera più accettabile la difficoltà che si rivela comune ad ambedue.</p>

  <p class="NotaPie"><a href="#_FtntUp104" id="_FtntDown104">[104]</a> Cfr. III, 1, 13-14.</p>

  <p class="NotaPie"><a href="#_FtntUp105" id="_FtntDown105">[105]</a> αἰώνιος; cfr. a <i>Co. Io</i>., X, 39 (23) la stessa attribuzione detta della trinità.</p>

  <p class="NotaPie"><a href="#_FtntUp106" id="_FtntDown106">[106]</a> In Rufino è aggiunto un riecheggiamento di <i>Ps</i>., 7, 10, scrutando il cuore e i reni: cfr. <i>De Orat</i>., 8, 2.</p>

  <p class="NotaPie"><a href="#_FtntUp107" id="_FtntDown107">[107]</a> <i>gli estranei:</i> τούς ἕξω cioè quelli cui Gesù si rivolgeva in parabole, contrapposti ai discepoli, οἰ ἔσω, su cui cfr. <i>infra</i>.</p>

  <p class="NotaPie"><a href="#_FtntUp108" id="_FtntDown108">[108]</a> Origene sembra profilare la possibilità che gli estranei siano stati tenuti all’oscuro della rivelazione divina perché dovevano ancora finire di scontare il fio di precedenti peccati e non erano ancora giunti a quello stadio di sazietà del male che avrebbe assicurato pentimento sincero e duraturo. La versione latina prospetta il ragionamento in forma diversa: (= <i>forse... peggiori,</i> p. 391,1. 8) <i>Se infatti avviene così, la pena è raddoppiata e aumentato il male, perché non solo si ricade nel peccato già rimesso, ma viene contaminata la stessa sede della virtù, calpestata da anime peccatrici e impure, piene di profonda malvagità. E quale mai rimedio ci potrebbe essere per costoro che dopo i cibi sordidi e impuri del peccato gustano la soavità e la dolcezza della virtù, e tuttavia si volgono ancora ai cibi mortiferi e velenosi del peccato? Perciò è meglio che per il momento costoro siano lasciati da parte, perché la parola di Dio possa loro manifestarsi convenientemente, dopo che avranno provato sazietà del male e orrore della sozzura di cui ora si dilettano. Così le cose sante non saranno date ai cani e le perle non saranno gettate ai porci perché le calpestino, e per di più rivoltandosi sbranino </i>(<i>Mt</i>., 7, 6) <i>e assalgano quelli che avevano loro predicato la parola di Dio</i>. Là dove il testo greco prospetta un’altra possibile soluzione della difficoltà, la versione rufiniana sempre nello stesso ordine d’idee sviluppa il ragionamento precedente: in questo senso essa si presenta come amplificazione del testo greco precedente. Eppure la frase finale col riecheggiamento scritturistico si fa preferire alla banalità del testo greco, tanto più che <i>Mt</i>., 7, 6 è continuamente addotto da Origene, dove viene prospettata l’opportunità di non comunicare verità troppo profonde a quanti non le possano intendere e apprezzare: cfr., p. es., <i>C. Cels</i>., V, 29;<i> Co. Cant</i>., III, GCS VIII, 218; <i>Ho. Gen</i>., 10<i>,</i> 1; <i>Ho. Ios</i>., 21, 2; <i>Ho. Ez</i>., <i>1,</i> 11; 12, 1; <i>Ser. Mat</i>., 71; <i>Co. Mat</i>., X, 8. Cfr. <span class="Vers">Clem</span>., <i>Str</i>., I, 12, 55.</p>

  <p class="NotaPie"><a href="#_FtntUp109" id="_FtntDown109">[109]</a> Cfr. III, 1, 13 in nota</p>

  <p class="NotaPie"><a href="#_FtntUp110" id="_FtntDown110">[110]</a> Origene torna volentieri su questa distinzione che ben si accordava con la distinzione che egli tanto rileva fra i Cristiani <i>simpliciores </i>e i <i>perfecti</i>. cfr., p. es., <i>Dial. c. Her</i>., 15; <i>C. Cels</i>., II, 64; III, 21; III, 46; VI, 6; <i>Co. Mat</i>., X, 1. 4; XI, 4; <i>Frag. in Prov</i>. PG XIII, 21.</p>

  <p class="NotaPie"><a href="#_FtntUp111" id="_FtntDown111">[111]</a> Origene collega abilmente la difficoltà proposta da <i>Mt</i>., 13, 10 con quella non di minor conto proposta da <i>Mt</i>., 11, 21, in cui Gesù, maledicendo Corazin e Betsaida per la loro incredulità, afferma che persino Tiro e Sidone avrebbero fatto penitenza di fronte ai miracoli da lui operati: il fatto che Cristo non si fosse recato in quelle città che pure avrebbero risposto positivamente al suo invito non sembrava conciliarsi con la bontà di Dio (cfr. II, 5, 2). Origene spiega anche questo fatto alla luce dell'opportunità provvidenziale di evitare pentimento e purificazione troppo rapidi ed effimeri. Connettendo i due passi evangelici, egli introduce una quadruplice distinzione in ordine discendente: 1) gl’intimi, cui Cristo parla apertamente; 2) gli estranei, cui Cristo parla in parabole, ma comunque parla, si che essi almeno confusamente possono ascoltare; 3) gli abitanti di Tiro e Sidone, non ancora maturi per ascoltare la parola di Dio neppure in parabole; 4) gli abitanti di Corazin e Betsaida (p. 392, 1. 3), peggiori anche dei Tirii e perciò destinati a più duro trattamento.</p>

  <p class="NotaPie"><a href="#_FtntUp112" id="_FtntDown112">[112]</a> Questa avvertenza sembra tradire la consapevolezza, da parte di Origene, della difficoltà del compito che egli si è addossato</p>

  <p class="NotaPie"><a href="#_FtntUp113" id="_FtntDown113">[113]</a> <i>questo... parlare</i>: ancora una volta l’aggiunta della versione latina si profila come reminiscenza scritturistica, e la formula di modestia è della maniera di Origene: cfr., p. es., II, 3, 7; II, 6, 7; II, 8, 5.</p>

  <p class="NotaPie"><a href="#_FtntUp114" id="_FtntDown114">[114]</a> <i>retta fede;</i> εὐσεβές indica qui la pietà, la devozione verso Dio, che deriva da fede ortodossa e deve essere osservata nella ricerca teologica. Rufino ha reso con <i>regula pietatis'</i>. cfr. I, 5, 4; III, 1, 7 e note.</p>

  <p class="NotaPie"><a href="#_FtntUp115" id="_FtntDown115">[115]</a> Cfr. II, 1, 2 e nota.</p>

  <p class="NotaPie"><a href="#_FtntUp116" id="_FtntDown116">[116]</a> Sulla duplicità di questo concetto cfr. II, 3, 2 e nota.</p>

  <p class="NotaPie"><a href="#_FtntUp117" id="_FtntDown117">[117]</a> <i>poiché... perfezione; </i>è impensabile che Rufino abbia interpolato di suo questo passo in cui si fa riferimento proprio alla dottrina della preesistenza delle anime, tanto più che dalla Prefazione al libro III traspare la preoccupazione per le reazioni ostili che questa dottrina, esposta nei primi due libri, aveva già provocato. Di contro è perfettamente spiegabile l’omissione prudenziale da parte dell’<i>excerptor</i> greco: cfr. III, 1, 23.</p>

  <p class="NotaPie"><a href="#_FtntUp118" id="_FtntDown118">[118]</a> In questa ultima parte dell’argomentazione Origene prende in considerazione <i>Mt</i>., 11, 21 con argomento un po’ diverso rispetto a quello del beneficio dilazionato precedentemente addotto. Esso sviluppa spunti precedenti sull’opportunità che il peccatore debba rendersi conto della sua mancanza: cfr. III, 1, 12.</p>

  <p class="NotaPie"><a href="#_FtntUp119" id="_FtntDown119">[119]</a> <i>concede... impareranno che</i> (1. 14): la versione latina è più ampia e un po’ diversa in qualche punto: <i>concede i suoi benefici anche agl’indegni e agl’increduli per mettere a tacere ogni bocca </i>(<i>Rom</i>., 3, 19) <i>e perché l’uomo capisca che la mancanza è tutta dalla parte sua e per nulla dalla parte di Dio. Così, perché chi ha disprezzato i benefici che Dio gli ha fatto è condannato più gravemente di chi non ha meritato affatto di averli e di averne notizia, l’uomo conoscerà che, ecc</i>. Rispetto al testo greco questa versione presenta a suo vantaggio non solo il riecheggiamento paolino, ma anche migliore connessione nella ripresa finale del motivo del beneficio dilazionato, che invece nel testo greco viene reintrodotto in forma più brusca.</p>

  <p class="NotaPie"><a href="#_FtntUp120" id="_FtntDown120">[120]</a> La posizione dei deterministi viene articolata in due modi: dottrina delle diverse nature umane; concezione di un Dio (= fato) che dispone indipendentemente dalla volontà degli uomini. In definitiva le due posizioni coincidono: ma mediante la distinzione Origene si oppone prima specificamente agli Gnostici (Valentiniani), poi genericamente a quanti reputavano che le vicende del mondo e degli uomini fossero determinate dal fato (Stoici, ecc.).</p>

  <p class="NotaPie"><a href="#_FtntUp121" id="_FtntDown121">[121]</a> Come aveva già fatto per il passo precedente, anche ora Origene, prima di interpretare il passo paolino, se ne serve per combattere la dottrina delle nature. In conformità con tale dottrina, gli Gnostici debbono interpretare il passo di Paolo nel senso che alcuni uomini si dan da fare per ottenere la salvezza, ma il loro sforzo risulta vano, perché la loro natura è destinata alla perdizione, si che essi non possono trovare misericordia da parte di Dio (cfr. in proposito <i>Evang. Phil</i>., 111, 114). In questo senso non è difficile a Origene rilevare la contraddizione in cui cadevano gli Gnostici quando ammettevano che anche la natura destinata alla perdizione, cioè cattiva per costituzione, potesse desiderare il bene. La dimostrazione è condotta con metodo scolastico sulla base della distinzione stoica fra azioni buone cattive e indifferenti (cfr. II, 5, 3; III, 2, 7).</p>

  <p class="NotaPie"><a href="#_FtntUp122" id="_FtntDown122">[122]</a> Sia l’immagme della costruzione dell’edificio sia quella della città in guerra sono retoricamente amplificate nella versione rufiniana</p>

  <p class="NotaPie"><a href="#_FtntUp123" id="_FtntDown123">[123]</a> Molte volte Origene parla delle creature razionali come dotate di libero arbitrio e perciò arbitre del loro destino di salvezza o di perdizione: cfr. I, 3, 6; I, 5, 2; I, 8, 3; II, 1, 2; II, 9, 2; II, 9, 6; III, 2, 3; <i>Co. Rom</i>., I, 18; III, 6. Eppure a <i>Ho. Num</i>., 20, 3 si parla di Cristo e del Padre che ci traggono anche <i>cunctantes</i> alla salvezza. L’apparente contraddizione viene meno alla luce del passo che stiamo leggendo, ove limpidamente Origene prospetta come indispensabili alla salvezza dell’uomo la sua libera elezione e l’aiuto della grazia divina: cfr. anche II, 3, 3; III, 1, 24; <i>Sel. in Ps</i>., 4, PG XII, 1160; <i>C. Cels</i>., VII, 42, dove si afferma che la natura umana non può cercare e trovare Dio senza il suo soccorso. Inoltre viene messo bene in chiaro che in questa cooperazione la parte di gran lunga maggiore la fa Dio: cfr. anche <i>Sel. in Ps</i>., <i>4,</i> PG XII, 1161, dove viene addotto anche <i>Rom</i>., 9, 16 con la stessa interpretazione che si dà qui; <i>Ho. Num</i>., 7, 6 dove si afferma che, benché sia Cristo che vince in noi, è meglio dire che egli vince per mezzo di noi. Cfr. anche III, 2, 4 in nota. È superfluo rilevare quanto sia ingiusta e metodicamente insostenibile l'accusa di semipelagianesimo che più volte è stata mossa al sinergismo origeniano, in quanto profilante in maniera meramente esteriore la cooperazione fra grazia e libero arbitrio. Infatti non soltanto non siamo autorizzati a giudicare la dottrina origeniana sulla base di una problematica posteriore, ma dobbiamo anche rilevare che non è esatto considerare soltanto come aiuto esterno l’apporto della grazia divina alla salvezza dell’uomo; basti rileggere la parte finale di I, 3, in cui si profila la partecipazione dell’uomo alla vita del logos a diversi successivi livelli mercé la grazia dello Spirito santo, e correlativamente la sempre crescente partecipazione alla stessa realtà del Padre. E la concezione del logos come <i>anima mundi</i> (II, 1, 3) implica la sua operante e continua presenza in noi, in cui la sua immagine è indistruttibile: <i>Ho. Gen</i>., 13, 4.</p>

  <p class="NotaPie"><a href="#_FtntUp124" id="_FtntDown124">[124]</a> Immagini tratte dalla navigazione sono care non soltanto alla filosofia (cfr. <span class="Vers">Plat</span>., <i>Gorg</i>., 511 D), ma anche alla retorica dell’epoca di Origene.</p>

  <p class="NotaPie"><a href="#_FtntUp125" id="_FtntDown125">[125]</a> Questo argomento è ripreso anche nel § 21. Si tratta di argomento classico contro il determinismo stoico, già prospettato da Carneade: il determinismo annulla ogni impegno morale da parte dell’uomo. Nel caso specifico esso assume particolare valore in quanto è proprio Paolo, cui gli Gnostici si rifanno per negare il libero arbitrio, che esorta i suoi corrispondenti all’osservanza dei precetti morali; e ciò fa ragionevolmente supporre che le espressioni paoline addotte dagli Gnostici non avessero nella intenzione dell’autore il significato che gli eretici vi annettevano. L’argomento addotto da Origene conserva il suo valore contro ogni tentativo di interpretare il pensiero paolino nel senso che esso farebbe dipendere la salvezza dell’uomo da rigida predestinazione escludente ogni cooperazione da parte dell’uomo.</p>

  <p class="NotaPie"><a href="#_FtntUp126" id="_FtntDown126">[126]</a> Anche questo passo a prima vista sembra prospettare Dio come colui che, avendoci creati con la possibilità di volgerci liberamente al bene o al male, impassibile osserva la nostra scelta. In realtà il passo va visto alla luce della problematica cui sopra abbiamo accennato (cfr. anche III, 2, 4); e più in generale si deve tener presente che Origene in questo contesto si preoccupa di interpretare i passi scritturistici che via via presenta soprattutto in maniera da salvaguardare la libertà dell’uomo: sotto questa unica angolatura va vista l’interpretazione che egli dà di <i>Phil</i>., 2, 13, forzando forse più vistosamente che altrove il vero significato del passo interpretato. In questo senso c’è da osservare che il passo precedente accennava anche a sforzo dell’uomo verso la salvezza: pertanto Origene ha potuto parlare 11 di sinergismo di Dio e dell’uomo. Qui invece si parla solo di Dio da cui viene il volere e l’operare: perciò Origene, non avendo appiglio per riproporre la stessa interpretazione, ha preferito vedere nell’espressione non la specifica azione di Dio in ordine alla nostra salvezza, bensì il generico riferimento alla creazione, da parte sua, delle libere creature razionali.</p>

  <p class="NotaPie"><a href="#_FtntUp127" id="_FtntDown127">[127]</a> δεμιουργοῦ. Origene usualmente adopera questo termine per designare l’unico Dio del VT e del NT (cfr., p. es., <i>C. Cels</i>., II, 3; II, 44; III, 40; IV, 75), là dove gli Gnostici indicavano cosi il Dio inferiore del VT.</p>

  <p class="NotaPie"><a href="#_FtntUp128" id="_FtntDown128">[128]</a> La prima espressione di questo passo è stata già esaminata da Origene in connessione con <i>Ex</i>., 4, 21, di cui è riecheggiamento (cfr. §§ 8 e segg.). Adesso egli adduce l’intero passo, per interpretarne soprattutto l’espressione finale, quella del vasaio e dei vasi, una delle più esplicite di Paolo in senso determinista. La spiegazione viene svolta in due momenti: prima Origene riprende l’argomento addotto nel § 20 e lo sviluppa con maggior copia di riferimenti, per dedurne che, se l’apostolo loda i buoni e biasima i peccatori, ciò vuol dire che il passo addotto dagli Gnostici doveva essere interpretato in senso non determinista, per evitare di far cadere Paolo in contraddizione. Di qui la spinta a introdurre la dottrina della preesistenza delle anime; l’attuale condizione degli uomini non deriva da immotivata volontà divina, ma è conseguenza di meriti e demeriti contratti dalle anime prima della incorporazione. Cfr. una spiegazione sostanzialmente simile a <i>Co. Rom</i>., VII, 17, dove però è un po' meno rilevata la dottrina della preesistenza (attenuazione di Rufino?).</p>

  <p class="NotaPie"><a href="#_FtntUp129" id="_FtntDown129">[129]</a> La distinzione fra vasi di lusso e vasi per uso vile si prestava in modo particolare ad essere sfruttata a sostegno della dottrina gnostica delle nature.</p>

  <p class="NotaPie"><a href="#_FtntUp130" id="_FtntDown130">[130]</a> Questa considerazione è il perno su cui ruota tutto il ragionamento di Origene: perno sufficientemente solido, data la rigidezza interpretativa tipica degli antichi.</p>

  <p class="NotaPie"><a href="#_FtntUp131" id="_FtntDown131">[131]</a> Il collegamento fra questo passo e <i>Rom</i>., 9, 21 è felice, poiché qui la stessa immagine serve ad introdurre un concetto un po’ diverso, in cui l’accento è posto non tanto sulla volontà di Dio quanto sull’azione dell’uomo. Lo stesso accostamento è anche a <i>Co. Rom</i>., VII, 17, dove Origene finemente spiega la divergenza fra i due passi in relazione al loro contesto: a <i>Rom</i>., 9, 21 in contesto polemico Paolo accentua il potere assoluto che Dio ha sulla creazione; invece a <i>II Tim</i>., 2, 20 in contesto più disteso egli chiarisce il motivo per cui alcuni vasi sono di lusso e altri per uso vile. Cfr. anche <i>Ho. Num</i>., 14, 2.</p>

  <p class="NotaPie"><a href="#_FtntUp132" id="_FtntDown132">[132]</a> In relazione a I, 6, 2 e II, 8, 3, ove la condizione umana è fatta dipendere, in senso generale, dal peccato precedente, dobbiamo interpretare questa osservazione di Origene nel senso che la differenza fra vasi di lusso e vasi volgari è conseguenza di peccato minore o maggiore, anche se qui la condizione dei vasi di lusso è vista soltanto come premio. Va comunque rilevato come Origene prospetti con una certa duttilità la sua teoria in relazione ai vari contesti che la condizionano: di qui l’opportunità di non forzare troppo in senso esclusivo soltanto qualcuna delle molteplici e non sempre del tutto coerenti affermazioni, come invece si è fatto da parte di molti studiosi soprattutto per II, 9, 2.</p>

  <p class="NotaPie"><a href="#_FtntUp133" id="_FtntDown133">[133]</a> <i>Così... volgare</i>: è la consueta considerazione riassuntiva che Rufino ama interpolare per concludere l’argomento: cfr. §§ 6, 8.</p>

  <p class="NotaPie"><a href="#_FtntUp134" id="_FtntDown134">[134]</a> <i>Una volta... Rebecca?</i> (p. 401): appena ritorna la dottrina della preesistenza delle anime ricominciano le citazioni di Girolamo (<i>Ep</i>. 124, 8). In questo punto egli concorda sostanzialmente bene sia col testo greco sia con la versione un po’ parafrastica di Rufino: ma neppure la sua versione è completamente letterale. Rufino premette all’inizio un richiamo alla retta fede: <i>Che se appare esatta questa spiegazione, come in effetto è esatta e in armonia con la retta fede, sì che per cause antecedenti, ecc</i>.</p>

  <p class="NotaPie"><a href="#_FtntUp135" id="_FtntDown135">[135]</a> Il ricordo di Giacobbe e di Esaù è costantemente associato da Origene con la dottrina dei meriti precedenti la nascita corporea: cfr. I, 7, <i>4;</i> II, 8, 3; II, 9, 7. Lo stesso esempio è addotto anche a <i>Co. Rom</i>., VII, 17.</p>

  <p class="NotaPie"><a href="#_FtntUp136" id="_FtntDown136">[136]</a> <i>avendo Dio... anime;</i> gr. μιᾶς φύσεος πάσηνψυχῆς ὐποκειμένης τῷ θεῷ Origene prospetta una concezione della natura razionale perfettamente simmetrica alla concezione stoica della natura materiale e corporea, già esposta a II, 1, 4. Come uno e indifferenziato è il sostrato informe della materia corporea, così uno e indifferenziato è anche il sostrato della natura razionale; e come il sostrato corporeo prende forme diverse a seconda delle qualità che lo determinano, cosi il sostrato razionale assume le diverse forme delle creature razionali a seconda dei diversi impulsi di quelle: cfr. III, 6, 7. Il tecnicismo dell’esposizione origeniana si perde nella libera versione di Rufino. Anche la traduzione geronimiana sembra qui piuttosto libera e riassuntiva, almeno a quanto è dato capire dallo stato del testo, che sembra corrotto. Per tal motivo preferiamo riportarlo nella lingua originale: <i>Ut autem aliae animae fierent in honorem, aliae in contumeliam, materiarum causarum merita praecesserunt</i>.</p>

  <p class="NotaPie"><a href="#_FtntUp137" id="_FtntDown137">[137]</a> Secondo una linea interpretativa che, pur atteggiata in forma diversa, ricorre a <i>Co. Rom</i>., VII, 17, Origene cerca di trar partito anche dal tono sostenuto del rimprovero fatto da Paolo all’uomo di voler rispondere a Dio, abilmente collegato con <i>Ex</i>., 19, 19. Di qui risulta che Mosè poteva dialogare con Dio: e ciò dimostra che di per sé quest’azione non è riprovevole. Se perciò Paolo la rinfaccia all’uomo, ciò vuol dire non che questi si arroga una prerogativa cui in nessun caso può aver diritto, bensì che egli non è nelle condizioni morali che sì richiedono per poter godere di tale privilegio, e nelle quali invece si trovava Mosè. Cosi Origene tende a restringere la portata dell’affermazione paolina: essa non ha valore generale ma è indirizzata soltanto ai peccatori, che ricercano il colloquio con Dio non per il loro progresso ma solo per amore di contesa.</p>

  <p class="NotaPie"><a href="#_FtntUp138" id="_FtntDown138">[138]</a> La visione di Mosè sul monte Sinai è per Origene simbolo del coronamento della mistica ascesa dell’anima a Dio. In questo senso essa rappresenta un progresso anche rispetto alla visione sul monte Horeb: cfr. <i>Ho.. Num</i>., 22, 3; <i>Ho. XXXVI Ps</i>., 4, 1; <i>C. Cels</i>., I, 19.</p>

  <p class="NotaPie"><a href="#_FtntUp139" id="_FtntDown139">[139]</a> <i>Perciò... empi;</i> altro esempio di interpolazione conclusiva di Rufino: cfr. <i>supra</i>.</p>

  <p class="NotaPie"><a href="#_FtntUp140" id="_FtntDown140">[140]</a> Come aveva fatto per i passi precedenti, Origene sfrutta anche questa citazione paolina per dedurne, contro gli Gnostici, l’unicità del creatore e della natura umana. Il corrispondente passo della versione rufiniana presenta il ragionamento in forma più ampia e articolata: <i>Se anche essi ammettono che l’apostolo dica che provengono da un solo impasto quanti son fatti per l’onore e per il biasimo, e che essi dicono appartenenti alla natura destinata alla salvezza e alla natura destinata alla perdizione, non ci saranno nature diverse dì anime, ma una sola di tutte. E se ammettono che l'unico e stesso vasaio indichi l’unico creatore, non saranno diversi i creatori di quelli che si salvano e di quelli che vanno in perdizione. E allora scelgano se vogliono pensare ad un Dio buono che crea i cattivi destinati alla perdizione, ovvero ad un Dio non buono che crea i buoni adatti all’onore. Infatti essi son costretti a rispondere in uno dì questi due modi. Invece secondo la nostra tesi, per cui diciamo che Dio fa vasi di lusso e vasi per uso volgare in relazione a cause precedenti, la dimostrazione della giustizia divina non subisce alcuna restrizione. Infatti è possibile che per meriti precedenti, ecc. </i>Il testo greco e la versione di Rufino coincidono nel concetto, ma quello è quanto mai ellittico, fino al punto di dare per dimostrato ciò che, contro gli Gnostici, era necessario dimostrare: unicità della natura umana e del suo creatore. Tutto ciò non è della maniera di Origene, che nelle dimostrazioni ama procedere con scolastica metodicità. Tale metodicità troviamo nella versione latina, dove il ragionamento è articolato in tutti i punti e condotto con impeccabile logica. Non mi sembra perciò possibile pensare ad ampliamento dovuto a Rufino, le cui interpolazioni consistono o in amplificazioni retoriche o in precisazioni banali. L'unica possibile interpolazione è forse da ravvisare nell’espressione <i>Invece secondo la nostra tesi... restrizioni,</i> perché non compare in Girolamo (ma cfr. <i>infra). </i>Per tutto il resto della dimostrazione io ritengo che la versione latina ci restituisca il testo originario più fedelmente del testo greco della <i>Philocalia,</i> eccessivamente abbreviato.</p>

  <p class="NotaPie"><a href="#_FtntUp141" id="_FtntDown141">[141]</a> <i>è possibile... opera buona</i> (p. 403, 1. 8): il passo è tramandato anche da Girolamo (<i>Ep</i>. 124, 8) con leggera variante all’inizio: <i>Ma secondo noi per meriti antecedenti, ecc.;</i> tutto il resto corrisponde bene sia col testo greco sia con la versione di Rufino. Se facciamo corrispondere <i>secondo noi </i>di Girolamo a <i>secondo la nostra tesi</i> di Rufino, il passo successivo di quest’ultimo, sopra riportato, sarà considerato interpolazione, non trovando riscontro né nel greco né in Girolamo. Ma su questo punto il rapporto fra i tre testi non è chiaro: infatti il testo greco non presenta alcunché che corrisponda a <i>secondo noi</i> di Girolamo e a <i>secondo la nostra tesi</i> di Rufino. Di contro Girolamo non presenta espressione corrispondente a <i>è possibile </i>del greco (δυνατόν) e di Rufino (<i>Possibile namque est)</i> e scrive senz’altro: <i>per meriti precedenti... diventerà</i>. In definitiva solo Rufino presenta ambedue le espressioni, confortato una volta dalla concordanza con Girolamo e l’altra dalla concordanza col testo greco. E ciò potrebbe essere a suo favore.</p>

  <p class="NotaPie"><a href="#_FtntUp142" id="_FtntDown142">[142]</a> Non si debbono intendere qui gli Ebrei del tempo di Origene, già decaduti dalla loro condizione privilegiata con l’avvento della nuova economia, e che Origene chiama Ἑβραῒοι. Egli si riferisce invece agli Israeliti del VT, i beneficiari del vecchio patto, che egli sistematicamente interpreta come simbolo di superiori realtà di ordine positivo, cosi come sempre negativamente sono interpretati gli Egiziani: cfr. anche II, n, 5 e nota; IV, 3, 6-12.</p>

  <p class="NotaPie"><a href="#_FtntUp143" id="_FtntDown143">[143]</a> <i>e non... Israeliti: </i>cfr. Ruf.<i> diventeranno vasi di lusso al momento della rivelazione dei figli di Dio </i>(<i>Rom</i>., 8, 19), che si raccomanda per la reminiscenza paolina.</p>

  <p class="NotaPie"><a href="#_FtntUp144" id="_FtntDown144">[144]</a> Ancora una volta Rufino interpola qui il richiamo alla <i>regula pietatis:</i> cfr. III, 1, 7 e nota.</p>

  <p class="NotaPie"><a href="#_FtntUp145" id="_FtntDown145">[145]</a> <i>Perciò... alto-,</i> il passo è addotto anche da Girolamo (<i>Ep</i>. 124, 8), sì che non c’è dubbio sulla sua genuinità. L’argomento che vi è trattato spiega la prudenziale soppressione nel testo greco. Le due versioni latine concordano bene quanto alla sostanza: Girolamo parla più apertamente di trasformazione degli uomini in potenze avverse e viceversa (...si <i>da diventare potenze avverse),</i> mentre Rufino cerca di attenuare un po’ (cfr. lo stesso concetto a I, 6, 3).</p>

  <p class="NotaPie"><a href="#_FtntUp146" id="_FtntDown146">[146]</a> Sul progresso del male a causa della nostra condotta cfr. <i>Ser. Mat</i>., 30.</p>

  <p class="NotaPie"><a href="#_FtntUp147" id="_FtntDown147">[147]</a> Questa espressione e tutto il contesto può far pensare alla concezione dell’eterno ritorno, della perpetua instabilità della natura razionale: cfr. <i>Introduzione,</i> pp. 71 seg., e in senso opposto per la stessa espressione <i>Co. Mat</i>., XIII, 1.</p>

  <p class="NotaPie"><a href="#_FtntUp148" id="_FtntDown148">[148]</a> Il collegamento fra <i>Rom,,</i> 9, 21 e <i>II Tim</i>., 2, 21 permette a Origene di presentare ancora la dottrina sulla cooperazione fra l’uomo e Dio per la salvezza, nell’ordine d'idee già avanzato a III, 1, 19</p>

  <p class="NotaPie"><a href="#_FtntUp149" id="_FtntDown149">[149]</a> Cfr. III, 1, 15 e nota.</p>

  <p class="NotaPie"><a href="#_FtntUp150" id="_FtntDown150">[150]</a> <i>infatti... al male</i> (1. 6): cfr. Ruf.: <i>infatti il nostro volere e agire non dipende da noi al punto da non sapere che il fatto stesso di volere ed agire ci è stato concesso da Dio secondo la distinzione di cui sopra abbiamo parlato</i> (cfr. § 20); <i>d’altra parte, quando Dio fa alcuni vasi di lusso e altri per uso volgare, dobbiamo pensare che per l’onore e per il biasimo egli ha come materia i nostri meriti propositi inclinazioni, in conseguenza dei quali ci fa vasi o di lusso o per usi volgari. Infatti è lo stesso movimento dell’animo e il proposito della mente che suggerisce a colui cui non sfugge il pensiero dell’anima </i>(<i>Lc</i>., 16, 15), <i>se fare il vaso o di lusso o per uso volgare. </i>Il richiamo al passo di Paolo in forma esplicita e soprattutto il riferimento all’argomento trattato nel § 20 fanno pensare che forse la maggiore ampiezza della versione rufiniana potrebbe non dipendere soltanto dalla tendenza del traduttore alla parafrasi. Si noti nel testo greco la coloritura stoica nella terminologia προαίρεσις διαφορά: SVF II, 126); Rufino, come al solito, è meno tecnico.</p>

  <p class="NotaPie"><a href="#_FtntUp151" id="_FtntDown151">[151]</a> Qui finisce il lungo passo sul libero arbitrio riportato nella <i>Philocalia</i>.</p>

  <div class="fixedButton">
    <a href="#start_21"><img src="../Images/Flecha.png" width="50%"/></a>
  </div>

  <a id="section_22"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_34">2. COME, SECONDO LE SCRITTURE,<br/>IL DIAVOLO E LE POTENZE AVVERSE<br/>COMBATTONO IL GENERE UMANO&#160;<a href="#_FtntDown1_22" id="_FtntUp1_22">[1]</a></h2>

  <p class="Normal">1. Vediamo ora secondo le scritture come le potenze avverse e lo stesso diavolo combattano il genere umano, provocandolo e istigandolo al peccato. Per prima cosa&#160;<a href="#_FtntDown2_22" id="_FtntUp2_22">[2]</a> nella Genesi è scritto che il serpente ingannò Èva (<i>Gen</i>.,3, 1 segg.): di questo serpente nell’Ascensione di Mosè&#160;<a href="#_FtntDown3_22" id="_FtntUp3_22">[3]</a> - ricordata dall’apostolo Giuda nella sua lettera (<i>Iud</i>.,9) - l’arcangelo Michele, disputando col diavolo per il corpo di Mosè, dice che ispirato dal diavolo era stato la causa del peccato di Adamo ed Èva. Alcuni poi si chiedono chi sia l’angelo&#160;<a href="#_FtntDown4_22" id="_FtntUp4_22">[4]</a> che dal cielo parla ad Abramo dicendo: <i>Ora ho conosciuto che tu ami Dio e non hai risparmiato il tuo figlio diletto per me</i> (<i>Gen</i>.,22, 12): infatti è scritto chiaramente che fu un angelo che disse di aver conosciuto allora che Abramo temeva Dio e non aveva risparmiato il suo figlio diletto: così dice la scrittura; ma non dice <i>per Dio</i>, bensì <i>per me</i>&#160;<a href="#_FtntDown5_22" id="_FtntUp5_22">[5]</a>, cioè per colui che diceva queste parole. Si deve anche ricercare chi sia colui&#160;<a href="#_FtntDown6_22" id="_FtntUp6_22">[6]</a> di cui nell’Esodo si dice che voleva uccidere Mosè, perché tornava in Egitto (<i>Ex</i>.,4, 24). E chi è l’angelo che è detto sterminatore&#160;<a href="#_FtntDown7_22" id="_FtntUp7_22">[7]</a> (<i>Ex</i>.,12, 23), e chi quello che nel Levitico è detto espiatorio&#160;<a href="#_FtntDown8_22" id="_FtntUp8_22">[8]</a>, di cui dice la scrittura: <i>Una sorte al signore ed una all’espiatorio</i> (<i>Lev</i>.,10, 8)? Nel primo libro dei Re è detto che uno spirito cattivo soffocava Saul (<i>I Sam</i>., 18, 10). Nel terzo libro il profeta Michea dice&#160;<a href="#_FtntDown9_22" id="_FtntUp9_22">[9]</a>: <i>Ho visto il Dio d’Israele che sedeva sul suo trono, e tutta la milizia del cielo stava intorno a lui, a destra e a sinistra. Disse il signore: Chi ingannerà Achab re d’Israele, perché salga e soccomba a Ramot di Galaad? E dissero chi una cosa chi un’altra. Si avanzò uno spirito, stette al cospetto di Dio e disse: Io lo ingannerò. Gli disse il signore: Come? Rispose: Andrò e sarò spirito di menzogna sulla bocca di tutti i suoi profeti. Disse il signore: Tu l'ingannerai, riuscirai. Perciò va e fa’ così. E ora ha posto il signore spirito di menzogna sulla bocca di tutti i tuoi profeti ed ha chiamato il male su di te</i> (<i>I Reg</i>., 22, 19 segg.). Qui chiaramente si vede che Dio intenzionalmente e di proposito scelse uno spirito che ingannasse e fosse menzognero, e di questo si servì per la rovina di Achab, che meritava di subire tale sorte. Nel primo libro dei <i>Paralipomeni</i> è detto: <i>Il diavolo suscitò Satana in Israele</i>&#160;<a href="#_FtntDown10_22" id="_FtntUp10_22">[10]</a> <i>e spinse Davide a censire il popolo</i> (<i>I Par</i>., 21, 1). E nei Salmi è detto che l’angelo maligno atterra alcuni (<i>Ps</i>.,34, 5 seg.; 103, 4). Nell’Ecclesiaste Salomone dice&#160;<a href="#_FtntDown11_22" id="_FtntUp11_22">[11]</a>: <i>Se lo spirito che ha potere salirà su di te</i>, <i>non lasciare il tuo posto, perché la sanità cancellerà molti peccati</i> (<i>Eccl</i>., 10, 4). In Zaccaria leggiamo che il diavolo sta alla destra di Giosuè e gli resiste (<i>Zach</i>., 3, 1); Isaia dice che la spada del signore s’alzerà contro il dragone&#160;<a href="#_FtntDown12_22" id="_FtntUp12_22">[12]</a>, il serpente perverso (<i>Is</i>.,27, 1). Che dire poi di Ezechiele che nella seconda profezia al principe di Tiro&#160;<a href="#_FtntDown13_21" id="_FtntUp13_21">[13]</a> parla chiaramente della potenza avversa (<i>Ez</i>.,28) e dice anche che il dragone abita nei fiumi d’Egitto? (<i>Ez</i>.,29, 3). Tutto il libro di Giobbe di che altro parla se non del diavolo che chiede potestà su tutti i beni di Giobbe e dei suoi figli, e anche sul suo corpo? (<i>Iob,</i> 1, 11 segg.; 2, 4 segg.). E tuttavia è vinto dalla pazienza di quello. In questo libro il signore con le sue risposte ci ha insegnato molte cose sulla potenza di questo dragone che ci avversa (<i>Iob,</i> 40-41). Per quanto la memoria mi è ora venuta in aiuto, ho addotto passi del vecchio testamento per dimostrare che le potenze avverse sono nominate nelle scritture, e che di loro si dice che combattono il genere umano e che riceveranno dopo la punizione.</p>

  <p class="Normal">Vediamo anche nel nuovo testamento che Satana si presenta al salvatore per tentarlo (<i>Mt</i>.,4, 1 segg.), che spiriti maligni e demoni immondi, che avevano preso possesso di alcuni, sono scacciati dal salvatore dai corpi dei posseduti, che vengon detti liberati da lui (<i>Mc</i>.,1, 23 segg.; 32 segg.; 5, 1 segg., ecc.). Quanto a Giuda, dopo che il diavolo gli ispirò il disegno di tradire Cristo (<i>Io</i>.,13, 2), accolse anche tutto Satana in sé: infatti è scritto: <i>Dopo il boccone in lui entrò Satana</i> (<i>Io</i>.,13, 27). E Paolo c’insegna che noi non dobbiamo offrire occasione al diavolo (<i>I Eph</i>.,4, 27), <i>ma rivestite</i> - dice - <i>le armi di Dio per poter resistere contro l’astuzia del diavolo</i>, <i>precisando che i santi debbono lottare non contro la carne e il sangue, ma contro i principati</i>&#160;<a href="#_FtntDown14_21" id="_FtntUp14_21">[14]</a>, <i>contro le potestà, contro i reggitori di questo mondo di tenebre, contro gli spinti del male che abitano i cieli</i> (<i>I Eph</i>.,6<i>, 11 seg</i>.). E dice che il salvatore è stato crocifisso dai prìncipi di questo mondo, destinati alla distruzione, la cui saggezza egli afferma di non parlare (<i>I Cor</i>., 2, 8. 6). Con tutti questi passi la sacra scrittura ci insegna che ci sono alcuni nemici invisibili che combattono contro di noi, e ci comanda di essere armati contro di loro. Per cui i più semplici&#160;<a href="#_FtntDown15_21" id="_FtntUp15_21">[15]</a> fra i fedeli di Cristo credono che tutti i peccati commessi dagli uomini sono stati commessi per influsso esercitato sulle menti dei peccatori da queste potenze avverse, che si rivelano più forti in questo invisibile combattimento. Sì che, se non ci fosse il diavolo, nessun uomo peccherebbe.</p>

  <p class="Normal">2. Invece noi, osservando più attentamente e fondandoci sulla evidente considerazione di ciò che dipende dalle necessità del nostro corpo, non crediamo che la cosa stia così. Dobbiamo forse credere che il diavolo è causa anche del fatto che abbiamo fame e sete? Credo che nessuno oserà affermarlo. Se egli non è causa della nostra fame e della nostra sete, lo è forse dell’impulso che sentiamo quando giungiamo all’età virile e siamo stimolati dall’ardore naturale? Ma come il diavolo non è causa della fame e della sete, così non lo è neppure dell’impulso che è stimolato naturalmente dall’età adulta, cioè il desiderio dell’unione carnale. È certo che questo stimolo non è sempre provocato dal diavolo a punto tale da credere che, se non ci fosse il diavolo, il corpo non avrebbe neppure il desiderio di questa unione. Poiché, come abbiamo visto, l’uomo desidera il cibo non spinto dal diavolo ma da desiderio naturale, supponiamo che il diavolo non esista e vediamo se l’uomo può riuscire, nel mangiare, a disciplinarsi tanto da non oltrepassare affatto la misura, cioè a non mangiare diversamente da quanto richiede la circostanza né più del giusto, e se può darsi il caso che, nell’osservare questa misura, l’uomo non sbagli mai. Per me, non credo che l’uomo possa comportarsi in<br/>questo modo, anche se non stimolato affatto dal diavolo, sì da non eccedere mai la misura nel mangiare, prima di aver imparato da lunga consuetudine e dall’esperienza. Che dunque? Nel mangiare e nel bere noi possiamo peccare anche senza alcuno stimolo da parte del diavolo, se saremo stati poco misurati e accorti: nel desiderare l’unione carnale e nel soddisfare con misura gl’impulsi naturali non ci succederà lo stesso? E credo che dovremo fare le stesse considerazioni anche riguardo agli altri impulsi naturali, cupidigia ira<br/>tristezza e tutti quanti per smoderatezza eccedono la giusta misura&#160;<a href="#_FtntDown16_20" id="_FtntUp16_20">[16]</a>.</p>

  <p class="Normal">D’altra parte è chiaro che, come nel fare il bene la volontà dell’uomo da sola è insufficiente alla realizzazione e, infatti raggiunge la mèta con l’aiuto divino&#160;<a href="#_FtntDown17_19" id="_FtntUp17_19">[17]</a>, così anche nel malfare noi riceviamo lo stimolo iniziale e, per così dire, il germe del peccato da quelle cose di cui per natura facciamo uso: se avremo accondisceso più del necessario e non avremo resistito ai primi stimoli dell’intemperanza, allora la potenza avversa coglie occasione&#160;<a href="#_FtntDown18_19" id="_FtntUp18_19">[18]</a> da questa prima mancanza, istiga e spinge cercando in ogni modo di dilatare il peccato&#160;<a href="#_FtntDown19_19" id="_FtntUp19_19">[19]</a>. Così noi uomini forniamo l’occasione e la spinta iniziale per i peccati, e le potenze avverse li dilatano in lungo e in largo, e, se possibile, senza fine. Così infatti si incorre nel peccato di avarizia: prima l’uomo desidera un po’ di danaro, poi aumentando il vizio il desiderio cresce; quando poi la passione avrà accecato la mente, per suggerimento e stimolo delle potenze avverse, il danaro non è più desiderato ma strappato e conquistato anche con la violenza e con spargimento di sangue umano. Per confermare che l’eccesso di questi vizi proviene dai demoni, possiamo facilmente vedere che non meno di quelli che son tormentati dai demoni nel corpo, patiscono quelli che sono oppressi da smoderati amori, da ira sfrenata, da eccesso di tristezza: infatti alcune storie riferiscono che taluni sono diventati pazzi per amore&#160;<a href="#_FtntDown20_19" id="_FtntUp20_19">[20]</a>, altri per ira, alcuni per tristezza o eccesso di gioia. Ritengo che ciò avvenga perché le potenze avverse, cioè i demoni, entrati nelle menti di costoro grazie all’intemperanza che ha favorito loro l’ingresso, si impadroniscono completamente di tutti i loro sensi, soprattutto quando non li spinge più a resistere la considerazione della gloria che attende la virtù.</p>

  <p class="Normal">3. Che alcuni peccati non provengono&#160;<a href="#_FtntDown21_19" id="_FtntUp21_19">[21]</a> dalle potenze avverse ma traggono inizio dagl’impulsi naturali del corpo dichiara apertamente Paolo dove dice: <i>La carne desidera contro lo spirito e lo spirito contro la carne: essi si oppongono l’un l’altro, sì che voi non fate ciò che volete</i> (<i>Gal</i>.,5, 17). Se dunque la carne desidera contro lo spirito e lo spirito contro la carne, noi dobbiamo lottare talvolta contro la carne e il sangue (<i>I Eph</i>.,6, 12), cioè in quanto siamo uomini e viviamo secondo la carne (<i>I Cor</i>., 3, 4; <i>II Cor</i>.,10, 2), e allora non possiamo esser soggetti a tentazioni maggiori di quelle umane, poiché di noi è detto: <i>Nessuna tentazione vi assalirà che non sia umana. Dio e fedele: egli non permetterà che siate tentati al di sopra delle vostre forze</i>&#160;<a href="#_FtntDown22_19" id="_FtntUp22_19">[22]</a> (<i>I Cor</i>., 10, 13). Infatti coloro che presiedono ai giochi&#160;<a href="#_FtntDown23_20" id="_FtntUp23_19">[23]</a> non fanno scendere a contesa fra loro come càpita quelli che si presentano per la lotta, ma solo dopo aver esaminato diligentemente le caratteristiche dei corpi e dell’età; e mettono insieme con giusto criterio questo con questo e quello con quello, p. es., i giovani con i giovani, gli uomini con gli uomini, sì che sian vicini e adatti l’un l’altro per forza ed età. Così dobbiamo pensare che anche la provvidenza divina con giustissimo governo disponga tutti coloro che scendono nelle lotte della vita umana in rapporto alla capacità di ognuno, che conosce soltanto colui che vede i cuori degli uomini (<i>Lc</i>.,16, 15). Così uno combatte contro questa carne, un altro contro quella; uno per tanto tempo, un altro per tanto altro; uno è spinto dalla carne a questo e quello, un altro ad altra cosa; uno resiste contro questa o quella potenza avversa&#160;<a href="#_FtntDown24_18" id="_FtntUp24_18">[24]</a>, un altro contro due o tre insieme; o ora contro una ora contro l’altra, e in un certo tempo contro una, un altro tempo contro l’altra; e dopo alcune imprese combatte contro alcune, dopo altre imprese combatte contro altre. Guarda allora se qualcosa di questo genere non sia indicato dalle parole dell’apostolo: <i>Dio è fedele: egli non permetterà che voi siate tentati al di sopra delle vostre forze</i> (<i>I Cor</i>., 10, 13): cioè ognuno è tentato in rapporto all’entità e alla capacità della sua virtù&#160;<a href="#_FtntDown25_18" id="_FtntUp25_18">[25]</a>.</p>

  <p class="Normal">Ma non perché abbiamo detto che per giusto giudizio di Dio ognuno è tentato in rapporto all’entità della sua virtù, si deve credere che chi è tentato debba necessariamente vincere: infatti neppure quello che scende nell’agone, per quanto messo a confronto con avversario scelto con giusto criterio, potrà sempre vincere. Ma se non sarà stata uguale la forza dei contendenti, non sarà stata riportata giustamente la palma del vincitore, né giustamente sarà incolpato il vinto: perciò Dio permette che siamo tentati, ma non più di quanto possiamo resistere: infatti siamo tentati in rapporto alle nostre forze. Tuttavia è scritto che Dio nella tentazione ci dà anche il mezzo non per resistere, ma per poter resistere (<i>I Cor</i>., 10, 13): cioè, ci fornisce la possibilità di resistere. Spetta a noi&#160;<a href="#_FtntDown26_18" id="_FtntUp26_18">[26]</a> tradurre pienamente o meno in atto la possibilità che egli ci ha dato. Infatti non c’è dubbio che in ogni tentazione noi disponiamo della capacità di resistere, ma solo a patto di usare adeguatamente della capacità che ci è stata concessa. Infatti non è la stessa cosa avere la capacità di vincere e vincere, come lo stesso apostolo ha cautamente indicato dicendo: <i>Dio vi darà il mezzo per poter resistere</i> (<i>I Cor</i>., 10, 13), non <i>per</i> <i>resistere</i>. Infatti molti non resistono e nella tentazione soccombono. Perciò Dio ci concede non di resistere (altrimenti non ci sarebbe più lotta), ma di poter resistere.</p>

  <p class="Normal">Di tale capacità che ci è stata data per poter vincere, secondo la facoltà del libero arbitrio o usiamo attivamente e allora vinciamo, o facciamo uso fiacco e siamo vinti. Se infatti ci fosse concesso di vincere in ogni modo, cioè di non essere mai vinti, che motivo di contendere ci sarebbe per colui che non può essere vinto? o che merito nella vittoria, se all’avversario è tolta la possibilità di vincere? Se invece la possibilità di vincere è data equamente a tutti noi, e dipende da noi servirci con vigore o con fiacchezza di tale possibilità, sarà meritata la palma del vincitore e la colpa del vinto. Pertanto, da ciò che abbiamo osservato secondo le nostre capacità, risulta evidente che ci sono peccati che noi non commettiamo affatto per istigazione delle potenze cattive, altri invece che per impulso di quelle sono spinti ad estrema gravità. Ne risulta che dobbiamo cercare&#160;<a href="#_FtntDown27_18" id="_FtntUp27_18">[27]</a> come le potenze avverse provochino in noi questi stimoli.</p>

  <p class="Normal">4. I pensieri che procedono dal nostro cuore (<i>Mc</i>.,7, 21) (o il ricordo di ciò che abbiamo fatto o la considerazione di qualsiasi cosa o causa) sappiamo che talvolta provengono da noi, talvolta sono provocati dalle potenze avverse, a volte infine sono ispirati anche da Dio e dagli angeli buoni. Ciò forse potrebbe sembrare fantasioso se non fosse confermato da testimonianze della sacra scrittura. Che il pensiero possa provenire da noi attesta Davide nei Salmi: <i>Il pensiero dell’uomo ti renderà gloria, il resto dei suoi pensieri celebrerà la tua festa</i> (<i>Ps</i>.,75, 11). Che possa provenire anche dalle potenze avverse attesta Salomone nell’Ecclesiaste: <i>Se lo spirito di colui che ha potenza verrà su di te, non lasciare il tuo posto perché la sanità cancella molti peccati</i> (<i>Eccl</i>., 10, 4); e Paolo dà testimonianza di questo parlando dei pensieri che distruggono e di ogni alterigia che si erge contro la scienza di Dio (<i>II Cor</i>.,10, 5). Ma Davide attesta nei Salmi che ciò può derivare anche da Dio dicendo: <i>Beato l’uomo che in te ha il suo aiuto, signore, l’ascesa è nel suo cuore</i> (<i>Ps</i>.,83, 6). E l’apostolo dice che <i>Dio ha posto nel cuore di Tito... </i>(<i>II Cor</i>.,8, 16). Infine, che alcuni pensieri possono essere ispirati al cuore umano dagli angeli buoni e cattivi dimostra l'angelo che ha accompagnato Tobia (<i>Tob</i>.,5, 5 segg., 21), e il profeta che dice: <i>E rispose l’angelo che parlava in me</i> (<i>Zach</i>., 1, 14). Anche il libro del Pastore&#160;<a href="#_FtntDown28_18" id="_FtntUp28_18">[28]</a> dice le stesse cose, insegnando che due angeli&#160;<a href="#_FtntDown29_16" id="_FtntUp29_16">[29]</a> accompagnano ognuno degli uomini, e se talvolta vengono nel nostro cuore buoni pensieri, dice che sono ispirati dall’angelo buono; se invece vengono pensieri cattivi, dice che sono provocati dall’angelo cattivo (<span class="Vers">Herm</span>., <i>Mand</i>.,VI, 2, 1). Ancora Barnaba afferma nella sua lettera le stesse cose, là dove dice che ci sono due vie, una della luce e una delle tenebre, alle quali dice che presiedono alcuni angeli: gli angeli di Dio alla via della luce e gli angeli di Satana alla via delle tenebre (Ps. <span class="Vers">Barn</span>., 18). Tuttavia noi dobbiamo credere che da questi pensieri buoni e cattivi che vengono ispirati al nostro cuore a noi non derivi altro che impulso e incitamento che ci spinge al bene o al male. Ma quando la potenza malvagia avrà cominciato a spingerci al male, noi abbiamo la possibilità di respingere da noi le suggestioni cattive, di resistere ai consigli malvagi e di non far assolutamente nulla di male. Di contro, quando la virtù divina ci spinge al meglio, noi abbiamo la possibilità di non seguirla, conservando nell’uno e nell’altro caso la prerogativa del libero arbitrio&#160;<a href="#_FtntDown30_16" id="_FtntUp30_16">[30]</a>.</p>

  <p class="Normal">Dicevamo prima che ci è ispirato anche il ricordo di cose buone o cattive, sia dalla divina provvidenza sia dalle potenze avverse. Questo è dimostrato nel libro di Ester, là dove Artaserse non si ricorda delle benemerenze del giustissimo Mardocheo, ma tormentato da Dio con veglie notturne, accoglie nella memoria l’ispirazione di far cercare le cronache cui era affidato il ricordo dei fatti avvenuti; così, ricordate grazie a questi documenti le benemerenze di Mardocheo, fa impiccare il nemico di quello, Aman, e conferisce a lui onori magnifici e a tutta la stirpe dei santi la salvezza dal pericolo ormai imminente (<i>Esth</i>., 6-8). Dobbiamo invece ritenere ispirato dalla potenza avversa del diavolo alla memoria dei sacerdoti e degli scribi ciò che essi, recatisi da Pilato, dissero: <i>Signore, ci siamo ricordati che quel seduttore, quando era ancora in vita, disse che sarebbe risorto il terzo giorno</i> (<i>Mt</i>.,27, 63). E quando Giuda meditò di tradire il salvatore, la malvagità non proveniva solo dalla sua mente. Infatti la scrittura attesta che il diavolo gli ispirò nel cuore il proposito di tradirlo (<i>Io</i>.,13, 2). Perciò Salomone ammonisce giustamente quando dice: <i>Custodisci con ogni mezzo il tuo cuore</i> (<i>Prov</i>., 4, 23); e Paolo dice: <i>Dobbiamo prestare maggiore attenzione a ciò che abbiamo udito, per non andare in rovina</i> (<i>Hebr</i>., 2, 1), e ancora: <i>Non date occasione al diavolo</i> (<i>I Eph</i>.,4, 27): così egli dimostra che sia con l’azione sia con l’inerzia diamo occasione al diavolo, che una volta entrato nel nostro cuore o prende possesso&#160;<a href="#_FtntDown31_15" id="_FtntUp31_15">[31]</a> di noi o, se non può possederci completamente, contamina la nostra anima, lanciando contro di noi dardi infuocati (<i>I Eph</i>.,6, 16), che talvolta ci piagano, se la ferita è profonda, talvolta c’infiammano soltanto. Solo pochi e di rado riescono a spegnere questi dardi infuocati, senza essere feriti, cioè quando uno è protetto dal munitissimo e fortissimo scudo della fede (<i>I Eph</i>.,6, 16). Perciò quanto è detto&#160;<a href="#_FtntDown32_15" id="_FtntUp32_15">[32]</a> nella lettera agli Efesini: <i>Poiché noi dobbiamo lottare non contro la carne e il sangue, ma contro i principati, contro le potestà, contro i reggitori di questo mondo di tenebre, contro gli spiriti del male che abitano nei cieli</i> (<i>I Eph</i>.,6, 12) dobbiamo intenderlo riferendo noi a Paolo, agli Efesini e a tutti coloro che non debbono combattere con la carne e con il sangue: infatti tutti questi debbono combattere contro i principati e le potestà e contro i reggitori di questo mondo di tenebre; non come avveniva ai Corinzi, che dovevano combattere contro la carne e il sangue, non soggetti ad altra tentazione se non umana (<i>I Cor</i>., io, 13).</p>

  <p class="Normal">5. Tuttavia non dobbiamo credere che ognuno debba combattere contro tutte queste potenze. Infatti ritengo impossibile che un uomo, anche se santo, possa venire a lotta contro tutte queste potenze insieme. E se ciò avesse ad accadere - ma certo non è possibile - la natura umana non potrebbe sopportare questa lotta senza sua totale distruzione&#160;<a href="#_FtntDown33_13" id="_FtntUp33_13">[33]</a>. Ma se, p. es., cinquanta soldati dicono che combatteranno contro altri cinquanta, noi non dobbiamo pensare che ognuno di loro combatterà contro cinquanta, eppure ognuno di loro dice giustamente che combatteranno contro cinquanta, ma nel senso che combatteranno tutti contro tutti. Allo stesso modo dobbiamo intendere anche ciò che dice l’apostolo, cioè che tutti insieme gli atleti e i soldati di Cristo debbono gareggiare e combattere contro tutte queste potenze che sono state nominate: la lotta avverrà per tutti uno contro uno, o comunque secondo che deciderà Dio, giusto arbitro della gara. Ritengo infatti che la natura umana abbia preciso limite, anche se si tratta di Paolo, di cui è detto: <i>Egli e per me vaso di elezione</i>&#160;<a href="#_FtntDown34_12" id="_FtntUp34_12">[34]</a> (<i>Act</i>.,9, 15), o di Pietro, contro cui non prevarranno le porte dell’inferno (<i>Mt</i>.,16, 18), o di Mosè amico di Dio (<i>Ex</i>.,33, 11): nessuno di loro potrebbe sopportare tutta insieme la massa delle potenze avverse senza sua rovina, a meno che non agisca in lui la potenza di colui che solo ha detto: <i>Abbiate fede: Io ho vinto il mondo</i> (<i>Io</i>.,16, 33). E confidando in lui Paolo diceva: <i>Tutto posso in colui che mi conforta, Cristo</i> (<i>Phil</i>.,4, 13); e ancora: <i>Ho faticato più di tutti loro: non io ma la grazia di Dio con me</i> (<i>I Cor</i>., 15, 10).</p>

  <p class="Normal">Grazie a tale forza, certo non umana, che operava e parlava in lui Paolo diceva: <i>Sono certo che né morte né vita, né angeli né principati né potestà, né cose presenti né future, né forza né altezza né profondità, né alcuna altra creatura ci potrà separare dall’amore di Dio che è in Cristo Gesù nostro signore</i> (<i>Rom</i>.,8, 38 seg.). Credo infatti che da sola la natura umana non può combattere contro gli angeli, contro altezze e profondità e contro altra creatura: ma quando comprende che il signore è presente&#160;<a href="#_FtntDown35_12" id="_FtntUp35_12">[35]</a> e dimora in lei, confidando nell’aiuto divino dirà: <i>Il signore è mia luce e mio salvatore: chi temerò? Il signore è protettore della mia vita: di fronte a chi trepiderò? Mentre si avvicinavano a me i nemici per divorare la mia carne, i miei nemici che mi tormentano, essi son diventati deboli e sono caduti. Se si pianterà contro di me un accampamento, il mio cuore non temerà; se si scatenerà contro di me la battaglia, io spererò nel signore</i> (<i>Ps</i>.,26, 1 segg.).</p>

  <p class="Normal">Perciò credo che mai forse l’uomo può vincere da sé la potenza avversa, se non sarà stato aiutato da Dio. Per questo è scritto che l’angelo ha lottato con Giacobbe (<i>Gen</i>.,32, 24). In questo episodio noi non intendiamo la lotta dell’angelo con Giacobbe nel senso di lotta contro Giacobbe, ma nel senso che quello, che gli stava accanto per sua salvezza e che, conosciuti i suoi progressi, gli dette anche il nome di Israele&#160;<a href="#_FtntDown36_12" id="_FtntUp36_12">[36]</a> (<i>Gen</i>.,32, 28), lottava con lui, cioè era nella lotta insieme con lui e lo aiutava nel combattimento, poiché senza dubbio c’era un altro contro cui combatteva e sosteneva la lotta. Infatti Paolo non ha detto che noi dobbiamo lottare con i principati e con le potestà, ma contro&#160;<a href="#_FtntDown37_12" id="_FtntUp37_12">[37]</a> i principati e le potestà (<i>I Eph</i>.,6, 12). Perciò se anche Giacobbe ha lottato, certo egli ha lottato contro qualcuna di queste potenze che Paolo dice essere avverse e muover guerra al genere umano, soprattutto ai santi. Perciò la scrittura dice di Giacobbe&#160;<a href="#_FtntDown38_12" id="_FtntUp38_12">[38]</a> che ha lottato con l’angelo ed è stato forte di fronte al signore (<i>Gen</i>.,32, 24, 28), in quanto la lotta fu sostenuta con l’aiuto dell’angelo, e la palma della perfezione ha condotto il vincitore al cospetto di Dio.</p>

  <p class="Normal">6. Né dobbiamo credere che lotte di tal genere debbano essere sostenute con la forza del corpo e gli esercizi della palestra: ma è lotta dello spirito contro lo spirito, così come Paolo precisa che noi dobbiamo lottare contro i principati le potestà i reggitori di questo mondo di tenebre (<i>I Eph</i>.,6, 12). Come varie specie di questi combattimenti, intendiamo i danni&#160;<a href="#_FtntDown39_12" id="_FtntUp39_12">[39]</a> i pericoli gl’insulti le accuse che sono provocati contro di noi&#160;<a href="#_FtntDown40_11" id="_FtntUp40_11">[40]</a>, poiché le potenze avverse si adoperano non soltanto perché noi subiamo queste sventure ma anche perché per loro causa siamo spinti ad eccesso d’ira, di tristezza, di disperazione; e anzi - ciò che è più grave - perché siamo indotti, tormentati e vinti dal disgusto, a lamentarci di Dio, in quanto non giusto reggitore della vita umana: così siamo indeboliti nella fede, abbandoniamo la speranza e passiamo dalla vera dottrina all’empietà della falsa dottrina&#160;<a href="#_FtntDown41_9" id="_FtntUp41_9">[41]</a>. Proprio questo è stato scritto di Giobbe, allorché il diavolo chiese a Dio&#160;<a href="#_FtntDown42_9" id="_FtntUp42_9">[42]</a> che gli fosse concesso potere sui suoi beni. Di qui impariamo che non siamo oggetto di aggressioni dovute al caso, se i nostri beni subiscono danni di tal sorta; e che non è dovuto al caso il fatto che qualcuno dei nostri parenti sia condotto prigioniero o che crolli la nostra casa travolgendo i nostri cari (<i>Job</i>.,1, 11 seg., 13. 18 seg.): in ognuna di queste disgrazie il fedele deve dire: <i>Non avresti potere su di me, se non ti fosse stato concesso dall’alto</i> (<i>Io</i>.,19, 11). Osserva infatti che la casa di Giobbe non sarebbe caduta sui suoi figli, se prima il diavolo non avesse avuto potere su loro; né i cavalieri in tre schiere avrebbero fatto irruzione per rapire cammelli buoi e altri animali (<i>Iob,</i> 1, 17), se non fossero stati istigati da quello spirito cui avevan fatto proposito di servire come schiavi (<i>Rom</i>.,6, 16). Neppure quel fuoco che apparve e fu creduto un fulmine cadde sui greggi di Giobbe (<i>Iob,</i> 1, 16) prima che il diavolo dicesse a Dio: <i>Non hai tu forse ben munito tutto ciò che egli ha dentro e fuori, e il resto? Ma ora stendi la tua mano e tocca tutto ciò che egli possiede, e guarda se egli non ti maledirà in faccia</i> (<i>Iob,</i> 1, 10, seg.).</p>

  <p class="Normal">7. Da tutti questi esempi risulta evidente che tutte le cose che avvengono in questo mondo, che sono ritenute indifferenti&#160;<a href="#_FtntDown43_9" id="_FtntUp43_9">[43]</a>, siano esse tristi o di altra specie, non provengono da Dio ma non avvengono senza il suo permesso&#160;<a href="#_FtntDown44_8" id="_FtntUp44_8">[44]</a>, poiché Dio non solo non pone freno alle potenze malvagie e avverse che vogliono operare in tal modo, ma permette loro di agire così, determinando però occasioni e persone: così a proposito di Giobbe è detto che in un dato momento egli fu pronto perché cadesse sotto il potere di altri e la sua casa fosse saccheggiata dai malvagi (<i>Iob,</i> 1, 12 segg.). Perciò la sacra scrittura ci ammonisce ad accettare quello che ci succede come proveniente da Dio, sapendo che nulla avviene senza di Dio. Che la cosa stia così, cioè che nulla accada senza di Dio, come possiamo mettere in dubbio, se il nostro signore e salvatore dice chiaramente&#160;<a href="#_FtntDown45_8" id="_FtntUp45_8">[45]</a>: Non si vendono due passeri per un asse? Eppure nessuno di loro cade a terra senza che lo voglia il Padre vostro, che è nei cieli? (<i>Mt</i>.,10, 29).</p>

  <p class="Normal">Per necessità siamo stati tratti a diffonderci un po’ a lungo sulla lotta che le potenze avverse conducono contro il genere umano, e a trattare anche delle tristezze che succedono agli uomini, cioè delle tentazioni di questa vita, secondo quanto dice Giobbe: <i>Non è tentazione tutta la vita dell’uomo sulla terra?</i> (<i>Iob,</i> 7, 1), perché fosse chiaro come ciò accada e come debba essere esattamente inteso. Vediamo ora anche come l’uomo cada nel peccato di falsa scienza, e con quale mira le potenze avverse anche su questo punto siano solite darci battaglia.</p>

  <hr/>

  <p class="NotaPie"><a href="#_FtntUp1_22" id="_FtntDown1_22">[1]</a> 1.. Questo capitolo e i due successivi formano una sezione abbastanza omogenea e unitaria, come è rilevato dall’unico titolo della tradizione greca; per la tematica che vi è svolta si collegano con la precedente esposizione sul libero arbitrio. Infatti Origene, dopo aver dimostrato la libertà dell’uomo nella scelta del suo destino, esamina qui le occasioni e le modalità del peccato, cioè della cattiva scelta operata dalla libera volontà dell’uomo. Il primo dei tre capitoli tratta delle potenze avverse. Già a I, 5 Origene si era occupato di questi esseri, cui tanto si interessava la religione e la filosofia dell’epoca, sia cristiana sia pagana: ma lì egli discute della loro natura origine destino. Qui invece li esamina dal punto di vista dell'uomo, per accertare come e fino a che punto essi possano indurre l’uomo al peccato. All’inizio Origene pone il problema (§ 1); quindi dimostra come non tutte le tentazioni siano opera delle potenze avverse, in quanto alcune provengono da impulsi meramente naturali, di cui però i demoni son pronti ad approfittare (§§ 2-3); nello stesso modo anche la memoria può essere fonte di tentazioni (§ 4). Quale che sia la forza con cui i demoni ci spingono al peccato, la provvidenza non permette mai che siamo tentati al di là della nostra capacità di resistenza, ma ci fornisce sempre possibilità di resistere. Perciò la responsabilità del peccato non deve esser fatta ricadere sul diavolo e le sue potenze, come ingenuamente credono alcuni, ma sul non retto uso del libero arbitrio (§§ 5-7). I mss. della versione latina dànno come titolo di questo capitolo <i>Sulle potenze avverse</i>.</p>

  <p class="NotaPie"><a href="#_FtntUp2_22" id="_FtntDown2_22">[2]</a> Origene introduce una lunga serie di passi scritturistici da cui più o meno chiaramente si può ricavare la spinta a malfare che gli uomini ricevono dalle potenze avverse. Di alcuni di tali passi viene anche rilevata la problematicità. D’altra parte Origene si interessa qui non tanto a tali questioni particolari quanto a studiare il problema complessivo dell’interferenza di quegli esseri nell’azione degli uomini. Perciò egli propone quegli episodi solo a mo’ di esempio, e poi non ne tratta più. Di alcuni di essi altre sue opere ci danno maggiori ragguagli.</p>

  <p class="NotaPie"><a href="#_FtntUp3_22" id="_FtntDown3_22">[3]</a> Questo apocrifo è andato perduto e non è da confondere con <i>l'Assunzione di Mosè</i> giunta a noi, che in realtà è un Testamento. Cfr. <span class="Vers">Charles</span>, <i>The Assumption of Moses,</i> pp. 105 segg. Forse un’altra allusione al perduto apocrifo è a <i>Ho. Ios</i>., 2, 1. Origene annetteva molta importanza alla letteratura apocalittica, anche ai libri che non riteneva ispirati: cfr. <span class="Vers">Hanson</span>, <i>op. cit</i>., pp. 134 segg.</p>

  <p class="NotaPie"><a href="#_FtntUp4_22" id="_FtntDown4_22">[4]</a> A <i>Ho. Gen</i>., 8, 8 Origene chiarisce che era il logos che era apparso ad Abramo in forma di angelo, in armonia con la concezione generalizzata nell’antichità che attribuiva al logos, in quanto aspetto visibile di Dio, tutte, o quasi, le teofanie del VT: cfr. <span class="Vers">Aeby</span>, <i>op. cit</i>., pp. 6 segg., per Origene cfr. pp. 146 segg.; <i>De Pr</i>., II, 4, 3 in nota. Va comunque rilevato che questa teofania è piuttosto trascurata dagli autori anteriori ad Origene, a differenza di altre della <i>Genesi</i> (visione di Abramo a Mambre; lotta di Giacobbe con l’angelo): ciò forse può essere stato dovuto al fatto che in quell’episodio l’interesse era incentrato su Isacco, usualmente considerato figura di Cristo (cfr. <span class="Vers">Daniélou</span>, <i>Sacramentum futuri,</i> pp. 97 segg.), sì che poteva sembrare incongruo rilevare la presenza del logos anche nell’angelo.</p>

  <p class="NotaPie"><a href="#_FtntUp5_22" id="_FtntDown5_22">[5]</a> Sono queste le parole che fanno comprendere come colui che era apparso in figura di angelo in realtà non fosse altri che Dio (= logos): infatti solo per Dio Abramo non aveva risparmiato il figlio, non per un angelo. Abbiamo qui un esempio tipico del ragionamento con cui usualmente si riferivano le teofanie al logos: cioè, mettendo in rilievo nell’episodio veterotestamentario qualche particolare che trovava giustificazione solo se riferito direttamente a Dio: cfr., p. es., <span class="Vers">Iust</span>., <i>Dial. c. Tryph</i>., 56; <span class="Vers">Novat</span>., <i>De Trin</i>., 18.</p>

  <p class="NotaPie"><a href="#_FtntUp6_22" id="_FtntDown6_22">[6]</a> A <i>C. Cels</i>., V, 48, fondandosi sul fatto che l’angelo non minaccia più Mosè dopo che la moglie Sephora aveva circonciso il figlio, Origene lo considera ostile agli Ebrei, ma tale da poter far danno solo a quelli incirconcisi.</p>

  <p class="NotaPie"><a href="#_FtntUp7_22" id="_FtntDown7_22">[7]</a> Usualmente Origene considera questo angelo come potenza buona, e addirittura ne fa la figura di Cristo: cfr. <i>Ho. Iud</i>., 3, 6; <i>Ho. Ex</i>., <i>6,</i> 7; <i>Ho. Num</i>., 3, 4. Ma a <i>C. Cels</i>., VI, 43 esso è identificato con Satana in persona, il distruttore. La doppia possibilità di interpretazione derivava dalla diversa angolatura dalla quale si poteva considerare l’episodio dell’uccisione dei primogeniti degli Egiziani: là dove Origene mette l’accento sulla liberazione d’Israele, egli dà dell’angelo sterminatore valutazione positiva. Cosi, sulla base della tradizionale simbologia Egiziani = potenze avverse, egli può vedere nell’angelo il simbolo di Cristo che sulla croce trionfa su di loro (<i>Col</i>., 2, 14 seg.). Ma l’episodio dell’Esodo poteva essere pure osservato dalla parte degli Egiziani: perciò a <i>C. Cels</i>., VI, 43, in contesto in cui Origene tratta di Satana e della sua attività, a questo è riportata la strage degli Egiziani, condotti alla rovina proprio da colui in cui avevano riposto la loro fede.</p>

  <p class="NotaPie"><a href="#_FtntUp8_22" id="_FtntDown8_22">[8]</a> Rufino conserva il termine greco <i>apopompeus,</i> e chiosa: <i>id est transmissor</i>. Si tratta del capro simboleggiante il demone Azazel, che veniva mandato a morire nel deserto, simbolicamente carico dei peccati e delle impurità del popolo. Sul significato preciso di Azazel si è incerti: cfr. il comm. del <span class="Vers">Clamer,</span> <i>ad hoc</i>. Origene, come comunemente gli antichi, lo considera il principe dei demoni: cfr. <i>C. Cels</i>., VI, 43; per l’interpretazione del passo del Levitico cfr. <i>Ho. Lev</i>., 9, 4</p>

  <p class="NotaPie"><a href="#_FtntUp9_22" id="_FtntDown9_22">[9]</a> Cfr. <i>Co. Io</i>., XX, 29 (23), dove si rileva che ogni spirito malvagio è menzognero, in quanto (moralmente) figlio del diavolo, che è la menzogna personificata (<i>Io</i>., 8, 44).</p>

  <p class="NotaPie"><a href="#_FtntUp10_22" id="_FtntDown10_22">[10]</a> Traduco cosi <i>Suscitava diabolus Satan in Israhel</i> di Rufino. Il testo dei LXX reca soltanto <i>Si levò il diavolo in Israele</i>. Per il confronto fra questo passo e il parallelo <i>II Sam</i>. 24, 1 cfr. <i>C. Cels</i>., IV, 72 (collegamento fra il diavolo e l’ira divina che il peccatore attira su di sé).</p>

  <p class="NotaPie"><a href="#_FtntUp11_22" id="_FtntDown11_22">[11]</a> Cfr. a <i>Ho. Num</i>., 27, 12 il collegamento fra questo passo e <i>Eph</i>., 4. 27.</p>

  <p class="NotaPie"><a href="#_FtntUp12_22" id="_FtntDown12_22">[12]</a> Cfr. II, 8, 3 e nota.</p>

  <p class="NotaPie"><a href="#_FtntUp13_21" id="_FtntDown13_21">[13]</a> Cfr. I, 5, 4.</p>

  <p class="NotaPie"><a href="#_FtntUp14_21" id="_FtntDown14_21">[14]</a> 14.. La citazione era già stata addotta a I, 5, 2 al fine di ricavarne i nomi delle potenze avverse. Qui essa viene addotta al fine di dimostrare l’azione delle potenze avverse contro gli uomini.</p>

  <p class="NotaPie"><a href="#_FtntUp15_21" id="_FtntDown15_21">[15]</a> La generale convinzione che i demoni spingessero gli uomini ai peccato, collegandosi anche con superstizioni astrologiche, da cui gli strati più bassi della società cristiana non erano immuni, facilmente poteva produrre il fatalistico, e anche moralmente comodo, convincimento che solo il diavolo, contro cui le nostre forze erano troppo deboli per resistere, era responsabile dei nostri peccati. La trattazione origeniana mira a combattere questa opinione, e i suoi argomenti vanno valutati sotto questo punto di vista. Cfr. anche <span class="Vers">Clem</span>., <i>Str</i>., VX, 12, 96-98.</p>

  <p class="NotaPie"><a href="#_FtntUp16_20" id="_FtntDown16_20">[16]</a> Definendo il peccato come mancanza di moderazione, di giusta misura nell’accondiscendere agli stimoli naturali Origene è nel solco della tradizione filosofica greca.</p>

  <p class="NotaPie"><a href="#_FtntUp17_19" id="_FtntDown17_19">[17]</a> Cfr. III, 1, 19 e nota.</p>

  <p class="NotaPie"><a href="#_FtntUp18_19" id="_FtntDown18_19">[18]</a> Origene prospetta il concorso fra cattive inclinazioni e potenze avverse nel peccato nel senso che queste subentrerebbero in un secondo tempo favorite dal guasto iniziale provocato da quelle: cfr. anche <i>Ho. Num</i>., 6, 2; <span class="Vers">Iust</span>., <i>I Apol</i>., 14; <span class="Vers">Athen</span>., <i>Legat</i>., 27. Altrove invece egli presenta l’istigazione del demonio all’origine di ogni cattivo desiderio, di ogni inclinazione perversa: <i>Ho. Ier</i>., 20, 1; <i>Co. Mat</i>., XII, 40; XIII, 23; <i>Frag. in Eph</i>., 33; JTS 3, 571; <i>Co. Io</i>., XX, 22 (20); XX, 40 (32), dove si contrappone la concezione stoica che fa derivare il peccato da giudizio erroneo a quella scritturistica che lo fa derivare dall’istigazione delle potenze avverse. Ma proprio questo passo ci fa comprendere come ogni peccato avesse per Origene un aspetto psicologico ed un aspetto demoniaco, secondo la concezione ebraica del <i>yezer ho-rà,</i> del πονηρός διαλογισμός che significa insieme la cattiva inclinazione dell’animo ed il demone che la ispira: cfr.<i> Co. Cant</i>., III, GCS VIII, 211; <i>Co. Mat</i>., XI, 15. A seconda delle circostanze egli accentua uno o l’altro dei due aspetti: di preferenza il secondo, dato lo spiccato interesse che per lui ha la demonologia. Nel nostro contesto, invece, egli ha interesse a rilevare soprattutto l’incidenza della nostra libera iniziativa nel peccato, per confutare quanti solo alle potenze avverse ne riportavano la responsabilità: di qui l’insistenza su questa componente, cui si attribuisce la priorità, anche se soltanto cronologica, rispetto all’altra. Ma già a § 4 si parla di istigazione delle potenze avverse al male: cfr. su questo argomento S. <span class="Vers">Bettencourt</span>, <i>Doctrina ascetica Origenis,</i> Roma, 1945, pp. 70 segg.</p>

  <p class="NotaPie"><a href="#_FtntUp19_19" id="_FtntDown19_19">[19]</a> Su questa progressione nel male cfr. anche <i>Ho. Num</i>., 20, 3. Per un riscontro stoico con l’esempio dell’avarizia cfr. <span class="Vers">Cic</span>., <i>Tusc</i>., IV, 10, 23 (= SVF III, 103).</p>

  <p class="NotaPie"><a href="#_FtntUp20_19" id="_FtntDown20_19">[20]</a> Per il collegamento fra pazzia e peccato cfr. anche <i>Ho. Num</i>., 8, 1. A <i>Ho. Ier</i>., 21, 8 il peccato è paragonato a stato di ebrietà. In questa connessione possiamo ravvisare l’influsso della dottrina stoica che considerava gli <i>insipientes</i> alla stregua di pazzi: cfr. SVF III, 164 segg. Stesso influsso (cfr. SVF III, 92 segg.), anche mediato attraverso Paolo, ravvisiamo nell’enumerazione dei vari peccati che Origene fa qui e altrove: cfr. <i>Ho. Lev</i>., 7, 1; <i>Ho. Ios</i>., 12, 3: <i>Ho. XXXVIII Ps</i>., 2, 2. È senz’altro esagerato voler dedurre da Origene la precisa lista degli otto peccati mortali della antica tradizione eremitica.</p>

  <p class="NotaPie"><a href="#_FtntUp21_19" id="_FtntDown21_19">[21]</a> Nel <i>Frag. in Eph</i>., 33; JTS, 3, 571, commentando <i>Eph</i>., 6, 12 Origene sembra propenso a riportare all’opera delle potenze avverse anche le tentazioni che provengono dalla carne e dal sangue. Per più precisa distinzione cfr. § 4.</p>

  <p class="NotaPie"><a href="#_FtntUp22_19" id="_FtntDown22_19">[22]</a> Qui Origene sembra dare interpretazione di carattere generale di <i>I Cor</i>., 10, 13: Dio non permette che siamo tentati al di là delle nostre forze, perciò non possiamo esser soggetti a tentazioni se non umane. In realtà per lui i due concetti non sono esattamente conguagliabili, perché altrove egli ammette per l’uomo la possibilità, in connessione con <i>Eph</i>., 6, 12 e <i>Rom</i>., 8, 38 seg., di essere tentato da tentazione più che umana, anche se non superiore alle nostre forze: cfr. quanto osserviamo alla fine del § 4.</p>

  <p class="NotaPie"><a href="#_FtntUp23_19" id="_FtntDown23_20">[23]</a> Le immagini tratte dai giochi e dalle gare sono particolarmente care alla Seconda Sofistica: il largo uso che ne fanno gli autori cristiani si spiega però soprattutto in relazione all’impiego che di tali immagini aveva fatto Paolo. Per l’uso dell’immagine in relazione alla lotta contro le tentazioni cfr. <i>De Orat</i>., 29, 2.</p>

  <p class="NotaPie"><a href="#_FtntUp24_18" id="_FtntDown24_18">[24]</a> L’immagine della lotta dilata la sua significazione; e mentre prima era. stata messa in rapporto con le tentazioni solo umane, cioè derivanti dallo stimolo della carne e del sangue, ora invece passa a significare anche la lotta contro i demoni, secondo la usuale concezione origeniana: cfr., p. es., <i>Co. Mat</i>., XIII, 23 e quanto osserviamo alla fine del § 4.</p>

  <p class="NotaPie"><a href="#_FtntUp25_18" id="_FtntDown25_18">[25]</a> Sulla fiducia che il giusto deve nutrire nella provvidenza divina, la quale non lo lascia mai disarmato contro l'avversario cfr. anche <i>Ho. Lev</i>., 16, 6; <i>Ho. Ios</i>., 4, 1; <i>C. Cels</i>., VIII, 27.</p>

  <p class="NotaPie"><a href="#_FtntUp26_18" id="_FtntDown26_18">[26]</a> Isolata dal contesto, questa espressione sembra presentarci Dio che, avendoci dato i mezzi per poter vincere la lotta contro il peccato, assiste poi, impassibile giudice di gara, allo svolgimento di essa. In realtà Origene mette costantemente in rilievo la continua assistenza che in questa lotta ci viene da parte di Dio e la sua partecipazione alla nostra vicenda (cfr. III, 1, 19 e nota): dobbiamo perciò intendere la frase solo nel senso che Origene vuole ammonire il cristiano che la fiducia nell’aiuto di Dio non deve illuderlo sull’esito della lotta, quasi che - grazie a questo aiuto - non si renda più necessaria alcuna partecipazione attiva da parte sua. Il ragionamento è complementare di quello svolto prima, sempre al fine di affermare l’indispensabilità del nostro impegno e perciò di retto uso del libero arbitrio al fine della salvezza: come l’azione del demonio ai nostri danni non è mai tale da infirmare necessariamente la nostra possibilità di resistenza, cosi l’aiuto di Dio non è mai tale da assicurarci automaticamente il successo.</p>

  <p class="NotaPie"><a href="#_FtntUp27_18" id="_FtntDown27_18">[27]</a> Da questa espressione di trapasso da un argomento all’altro sembra ricavarsi l’intenzione, da parte dell’autore, di spiegare le modalità dell'azione demoniaca ai nostri danni, dopo che egli ha già dimostrato come alcuni peccati derivino da impulsi naturali e altri da opera delle potenze avverse. In realtà, nel paragrafo che segue Origene tratta di un’altra fonte di tentazioni, il pensiero (= l’anima), che sembra aggiungersi agli impulsi naturali del corpo e all’azione diretta dei demoni come terza fonte di tentazione, secondo una tripartizione che all’incirca corrisponde a quella di <i>Sel. in Ps</i>., 10, 5, PG XII, 1192 seg., dove le tentazioni sono connesse col corpo, con l’anima e con le cose esterne: cfr. <i>C. Cels</i>., VI, 54, 56; <span class="Vers">Arist</span>., <i>Eth. Nic</i>., I, 8; SVF III, 24. Non si può escludere che la poca perspicuità del trapasso sia da riportare a Rufino.</p>

  <p class="NotaPie"><a href="#_FtntUp28_18" id="_FtntDown28_18">[28]</a> <i>il libro del Pastore... Barnaba</i>: per il primo dei due scritti cfr. I, 3, 2 e nota; per il secondo cfr. <i>C. Cels</i>., I, 63; <i>Co. Rom</i>., I, 18, da cui risulta che Origene tendeva a considerarlo ispirato.</p>

  <p class="NotaPie"><a href="#_FtntUp29_16" id="_FtntDown29_16">[29]</a> Per la dottrina dell’angelo custode cfr. II, 10, 7 e nota. Qui essa viene dilatata a comprendere un angelo buono ed uno cattivo che assistono ogni uomo: si tratta di dottrina che ha ascendenze classiche (cfr. P. <span class="Vers">Boyancé</span>, in « Rev. de Philologie », 1935, pp. 189 segg.) ed ebraiche (cfr. a Qumran <i>DSD</i> 3, 16 segg.), attestata anche in <i>Test. Iud</i>., 20, 1; essa è strettamente connessa con l’ancor più diffusa dottrina delle due vie, di origine insieme classica (Ercole al bivio) e veterotestamentaria (<i>Ier</i>., 21, 8; cfr. anche <i>Deut</i>., 30, 15; <i>Eccli</i>., 15, 18) e diffusa in ambiente giudaico e cristiano: <i>Mt</i>., 7, 13 seg.; <i>Did</i>., 1, 1; <i>Test. Aser, </i>1, 3 seg.; <i>II Henoch,</i> 30, 15; <i>Sibyll. Orac</i>., VIII, 399 seg. Per la dottrina dei due angeli in Origene cfr. anche <i>Ho. Ios</i>., 23, 3; <i>Ho. Ez</i>., 1, 7; <i>Ho. Luc</i>., 35, 3; 12, 4; <i>De Orat</i>., 31, 6. In base a questa concezione, è il demone personale di ognuno quello che lo spinge al male nei suoi diversi aspetti. Origene più volte espone anche la dottrina secondo cui ad ogni tipo di peccato corrisponde un demonio particolare, con innumerevoli subordinati che spingono a quel determinato peccato i singoli uomini: cfr. <i>Ho. Ios</i>., 15, 5. 6; <i>Ho. Lev</i>., 12, 7; <i>Ho. Num</i>., 20, 3. A <i>Ho. Ios</i>., 15, 6 Origene riporta come testimonio di questa concezione <i>Test. Ruben,</i> 2, 1 segg., dove si parla dei sette spiriti che ingannano l’uomo.</p>

  <p class="NotaPie"><a href="#_FtntUp30_16" id="_FtntDown30_16">[30]</a> Cfr. concetti più o meno simili a <i>Co. Io</i>., VI, 36 (20); <i>Co. Mat</i>., X, 19.</p>

  <p class="NotaPie"><a href="#_FtntUp31_15" id="_FtntDown31_15">[31]</a> Altrove Origene presenta questo concetto come asservimento al demonio: cfr. <i>Ho. Ex</i>., 6, 9 e anche <i>Ho. Lev</i>., 3, 8.</p>

  <p class="NotaPie"><a href="#_FtntUp32_15" id="_FtntDown32_15">[32]</a> A completamento di quanto era stato esposto nel § 3 sulle tentazioni che vengono dalla carne e dal sangue (cfr. in nota) abbiamo qui la contrapposizione fra <i>Eph</i>., 6, 12 e <i>I Cor</i>., 10, 13: i Corinzi sono sottoposti a tentazioni solo umane, che provengono dagli stimoli della carne e del sangue, invece gli Efesini sono sottoposti a tentazioni non più umane, ma provenienti dall’azione delle potenze avverse. La distinzione è connessa con la dottrina della progressiva ascesa spirituale del cristiano verso la perfezione, per cui gradatamente, e sempre col criterio di proporzionare le varie prove alla capacità di resistenza dei singoli, le tentazioni cui Dio permette che siamo sottoposti si fanno più gravi. Perciò i principianti sono sottoposti soltanto a tentazioni umane, che provengono dalla carne e dal sangue, invece i più perfetti sono esposti all’azione diretta delle potenze avverse: cfr. <i>Ho. Ios</i>., 11, 4; <i>Co. Rom</i>., VII, 12; <i>De Orat</i>., 29, 2. Anche l’aiuto divino diventa progressivamente più forte: <i>Co. Rom</i>., VII, 12.</p>

  <p class="NotaPie"><a href="#_FtntUp33_13" id="_FtntDown33_13">[33]</a> Cfr. <i>Co. Rom</i>., VII, 12 sulla diversa difficoltà che presenta la lotta contro le potenze avverse rispetto a quella contro le tentazioni solo umane.</p>

  <p class="NotaPie"><a href="#_FtntUp34_12" id="_FtntDown34_12">[34]</a> La citazione non si trova nei mss. rufìniani utilizzati dal Koetschau: essa compare nell’ed. del De La Rue (PG XI) e non risulta se questi l’abbia dedotta da un ms. non più in nostro possesso ovvero l’abbia integrata congetturalmente: cfr. <i>Co. Rom</i>., II, 14.</p>

  <p class="NotaPie"><a href="#_FtntUp35_12" id="_FtntDown35_12">[35]</a> A <i>Co. Rom</i>., VII, 12 Origene afferma che superare le tentazioni più che umane è opera del solo Cristo (<i>Col</i>., <i>2,</i> 15).</p>

  <p class="NotaPie"><a href="#_FtntUp36_12" id="_FtntDown36_12">[36]</a> Leggiamo questa singolare interpretazione, secondo cui l’angelo (= logos) lottava non contro Giacobbe ma insieme con lui, anche a <i>Frag. in Gen</i>., PG XII, 128. In ambedue questi passi Origene interpreta il nome Israele = « sei stato forte col (di fronte al) signore », con riferimento all’etimologia popolare di <i>Gen</i>., 32, 28, in parte vicina a quella che leggiamo in Giustino (<i>Dial. c. Tryph</i>., 125): Israele = « uomo che vince la potenza ». Ma altre volte Origene interpreta Israele = « uomo che vede Dio» (cfr., p. es., <i>De Pr</i>., IV, 3, 8. 12 (solo Rufino): <i>Co. Io</i>., II, 31 [23]: <i>Ho. Num</i>., 11, 4), che è l’usuale, anche se non meno arbitraria, interpretazione che si dava di questo nome: cfr., p. es., <span class="Vers">Phil</span>., <i>Abr</i>., 57; <i>Praem</i>., 44; <span class="Vers">Melit</span>., <i>Pasch</i>., 82; SC CXXIII, 106; <span class="Vers">Clem</span>., <i>Paed</i>., I, 7, 57; I, 9, 77; <span class="Vers">Hier.</span>, <i>Hebr. Nom</i>., 13, 63 De Lagarde. Resta comunque isolata l’interpretazione dell’episodio nel senso che l’angelo lottava insieme con Giacobbe: l’interpretazione corrente, più aderente al racconto biblico, è che Giacobbe aveva lottato contro l’angelo (= contro il signore). Cfr. in questo senso anche <span class="Vers">Origene</span>, in <i>Frag. in Ier</i>., 25, GCS III, 210.</p>

  <p class="NotaPie"><a href="#_FtntUp37_12" id="_FtntDown37_12">[37]</a> Ecco un tipico esempio dell’iperletteralismo con cui sovente Origene interpreta il testo sacro, secondo un procedimento che richiama la minuzia di certe interpretazioni rabbiniche, e che trova esempio anche in Paolo: cfr. <i>Gal</i>., 3, 16.</p>

  <p class="NotaPie"><a href="#_FtntUp38_12" id="_FtntDown38_12">[38]</a> L’interpretazione origeniana sdoppia in due entità il personaggio unico di cui si tratta nel testo sacro, e che, secondo la corrente interpretazione delle teofanie, i Cristiani identificavano col Figlio, aspetto visibile del Padre: cfr. III, 2, 1.</p>

  <p class="NotaPie"><a href="#_FtntUp39_12" id="_FtntDown39_12">[39]</a> A <i>C. Cels</i>., VIII, 73 Origene fa risalire ai demoni la responsabilità delle lotte e delle guerre che travagliano l’umanità.</p>

  <p class="NotaPie"><a href="#_FtntUp40_11" id="_FtntDown40_11">[40]</a> Allusione alle accuse che i pagani rivolgevano ai Cristiani: a <i>C. Cels</i>., IV, 32 i demoni sono considerati istigatori delle persecuzioni anticristiane. Cfr. <span class="Vers">Iust</span>., <i>I Apol</i>., 12; <i>II Apol</i>., 12; <i>Dial. c. Tryph</i>., 39.</p>

  <p class="NotaPie"><a href="#_FtntUp41_9" id="_FtntDown41_9">[41]</a> I mali e i travagli cui l’uomo è sottoposto possono spingere a non credere più nell'esistenza e nel governo della provvidenza divina e ad aderire alle dottrine che tale provvidenza negano, dottrine deterministiche a sfondo gnostico astrologico filosofico (Epicurei, ecc.).</p>

  <p class="NotaPie"><a href="#_FtntUp42_9" id="_FtntDown42_9">[42]</a> In questa ultima parte del capitolo Origene dimostra come anche le tentazioni rientrino nel grande disegno della provvidenza divina mirante al nostro bene.</p>

  <p class="NotaPie"><a href="#_FtntUp43_9" id="_FtntDown43_9">[43]</a> Ruf. <i>media,</i> da μέσα che qui ha il significato di ἀδιάφορα: cfr. III, 1, 18; II, 5, 3. Origene tende a considerare il concetto di <i>medium</i> non come di categoria intermedia fra il bene e il male, ma nel senso di substrato comune di tutte le cose, che possono perciò determinarsi in senso positivo o negativo: tali sono, nella libertà del volere, le creature razionali, capaci di scegliere fra il bene e il male (I, 3, 6; I, 5, 2; I, 7, 2; I, 8, 3; <i>C. Cels</i>., V, 5). Cosi anche le cose indifferenti possono diventare buone o cattive a secondo dell’uso che la creatura intelligente fa di esse.</p>

  <p class="NotaPie"><a href="#_FtntUp44_8" id="_FtntDown44_8">[44]</a> Altrove Origene afferma che Dio permette, anzi provoca l’azione delle potenze avverse ai nostri danni, per darci la possibilità di vincerle e di acquistare meriti: <i>Ho. Ios</i>., 15, 5. E cfr. a <i>Ho. Gen</i>., 3, 2 la distinzione fra volontà e provvidenza di Dio: non tutto ciò che avviene nel mondo è secondo la volontà di Dio; ma tutto rientra nei disegni della sua provvidenza: in tal modo viene salvaguardato il libero arbitrio delle creature razionali, che armonicamente viene inserito nella vasta azione provvidenziale di Dio. Anche il male fisico diventa strumento di tale azione: <i>C. Cels</i>., VI, 56; <i>Ho. Ez</i>., 1, 2; <i>De Pr</i>., II, 5, 3 e nota.</p>

  <p class="NotaPie"><a href="#_FtntUp45_8" id="_FtntDown45_8">[45]</a> Cfr. II, 11, 5 e nota.</p>

  <div class="fixedButton">
    <a href="#start_22"><img src="../Images/Flecha.png" width="50%"/></a>
  </div>

  <a id="section_23"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_35">3. [LA TRIPLICE SAPIENZA]&#160;<a href="#_FtntDown1_23" id="_FtntUp1_23">[1]</a></h2>

  <p class="Normal">1. L’apostolo&#160;<a href="#_FtntDown2_23" id="_FtntUp2_23">[2]</a>, volendoci insegnare un grande segreto sulla sapienza e la scienza, dice nella prima lettera ai Corinzi: <i>Tuttavia parliamo di sapienza fra i perfetti; ma non della sapienza di questo mondo né dei prìncipi di questo mondo</i>&#160;<a href="#_FtntDown3_23" id="_FtntUp3_23">[3]</a>, <i>destinati alla distruzione: ma parliamo della sapienza di Dio, misteriosa e nascosta, quella che Dio ha destinato prima dei secoli per nostra gloria, quella che nessuno dei prìncipi di questo mondo ha conosciuto. Se infatti l’avessero conosciuta, non avrebbero mai crocifisso il signore della gloria</i> (<i>I Cor</i>., 2, 6 segg.). Volendo qui far vedere differenti sapienze, dice che c’è una sapienza di questo mondo, una sapienza dei prìncipi di questo mondo e infine la sapienza di Dio&#160;<a href="#_FtntDown4_23" id="_FtntUp4_23">[4]</a>. Ma quando parla di sapienza dei prìncipi di questo mondo, non credo che egli indichi una sola sapienza di tutti i prìncipi di questo mondo, ma piuttosto mi sembra che egli indichi una particolare sapienza&#160;<a href="#_FtntDown5_23" id="_FtntUp5_23">[5]</a> di ognuno dei prìncipi. E ancora, quando dice: <i>Ma 'parliamo della sapienza di Dio, misteriosa e nascosta, che Dio ha destinato prima dei secoli per nostra gloria</i> (<i>I Cor</i>., 2, 7), bisogna esaminare se per sapienza di Dio indichi quella che è rimasta nascosta e che negli altri tempi e generazioni non è stata conosciuta dai figli degli uomini così come ora è stata rivelata ai suoi santi apostoli e ai profeti; essa era anche prima della venuta del salvatore sapienza di Dio, per cui era sapiente Salomone, anche se più di Salomone&#160;<a href="#_FtntDown6_23" id="_FtntUp6_23">[6]</a> vale ciò che insegna il salvatore, secondo quanto egli stesso dice: <i>Ed ecco, qui c’è più di Salomone</i> (<i>Mt</i>.,12, 42), da cui si ricava che coloro cui il salvatore insegnava, imparavano più di quanto sapesse Salomone. Se infatti uno obietta che il salvatore sapeva di più ma non insegnava anche agli altri&#160;<a href="#_FtntDown7_23" id="_FtntUp7_23">[7]</a> più di quanto sapesse Salomone, come si adatta questa affermazione al contesto in cui è detto: <i>La regina del mezzogiorno si leverà nel giorno del giudizio e condannerà gli uomini di questa generazione, perché essa era venuta dai limiti della terra per apprendere la sapienza di Salomone, ed ecco qui c’è più di Salomone</i> (<i>Mt</i>.,12, 42)? C’è dunque la sapienza di questo mondo e la sapienza, forse, dei singoli prìncipi di questo mondo. Quanto poi alla sapienza dell’unico Dio, noi sappiamo che essa ha operato meno fra gli antichi e si è rivelata più ampiamente e chiaramente per mezzo di Cristo: ma della sapienza di Dio tratteremo a suo tempo&#160;<a href="#_FtntDown8_23" id="_FtntUp8_23">[8]</a>.</p>

  <p class="Normal">2. Poiché ora stiamo trattando delle potenze contrarie, come esse si adoperino anche a introdurre nelle menti degli uomini falsa sapienza e a trarre in errore&#160;<a href="#_FtntDown9_23" id="_FtntUp9_23">[9]</a> le anime che credono di aver trovato vera sapienza, ritengo necessario distinguere quale sia la sapienza di questo mondo e quale quella dei prìncipi di questo mondo, perché così noi possiamo comprendere chi siano anche gli autori di questa sapienza, anzi di queste sapienze.</p>

  <p class="Normal">Credo, come ho sopra accennato, che la sapienza di questo mondo sia diversa dalle sapienze dei prìncipi di questo mondo, e che per suo mezzo noi possiamo comprendere le cose di questo mondo. Essa tuttavia non ha in sé nulla che ci possa far conoscere qualcosa di Dio, della economia del mondo, di tutte le realtà più eccelse e dei princìpi della vita buona e beata; ma essa è tale quale, p. es., la grammatica, la poetica, la retorica, la geometria, la musica, cui forse dobbiamo aggiungere anche la medicina. Crediamo che la sapienza di questo mondo&#160;<a href="#_FtntDown10_23" id="_FtntUp10_23">[10]</a> consista in tutte queste discipline. Invece come sapienza dei prìncipi di questo mondo intendiamo quella che chiamano segreta e occulta filosofia degli Egiziani, l’astrologia dei Caldei, quella degli Indi&#160;<a href="#_FtntDown11_23" id="_FtntUp11_23">[11]</a> che promettono la conoscenza dell’eccelso, e i molteplici e vari pareri&#160;<a href="#_FtntDown12_23" id="_FtntUp12_23">[12]</a> dei Greci sulla divinità. Infatti nella sacra scrittura troviamo che ci sono prìncipi di ogni singola gente, come leggiamo in Daniele che c’è un principe del regno dei Persiani e un altro del regno dei Greci (<i>Dan</i>.,10, 13. 20), che dal contesto si comprende che non sono uomini ma potenze superiori. E in Ezechiele è chiaramente indicato che il principe di Tiro è potenza spirituale&#160;<a href="#_FtntDown13_22" id="_FtntUp13_22">[13]</a> (<i>Ez</i>.,28). Pertanto questi e altri tali prìncipi di questo mondo, che avevano ognuno la sua sapienza e insegnavano le loro diverse dottrine, quando videro il signore e salvatore nostro che affermava e predicava che egli era venuto in questo mondo per distruggere tutte le dottrine della falsa scienza (<i>Io</i>.,18, 37; <i>I Tim</i>., 6, 20), ignorando&#160;<a href="#_FtntDown14_22" id="_FtntUp14_22">[14]</a> chi in lui si nascondesse, sùbito gli tesero insidie: infatti <i>si levarono i re della terra e i prìncipi si riunirono contro il signore e contro il suo Cristo</i> (<i>Ps</i>.,2, 2). Avendo conosciute le insidie e le trame da loro tese contro il Figlio di Dio, allorché crocifissero il re della gloria, ha detto l’apostolo: <i>Parliamo della sapienza fra i perfetti, ma non della sapienza di questo mondo né dei prìncipi di questo mondo, destinati alla distruzione, </i>(<i>ma parliamo della sapienza di Dio</i>&#160;<a href="#_FtntDown15_22" id="_FtntUp15_22">[15]</a> <i>&gt; che nessuno dei prìncipi di questo mondo ha conosciuto. Se infatti l’avessero conosciuta, non avrebbero crocifisso il re della gloria</i> (<i>I Cor</i>., 2, 6 segg.).</p>

  <p class="Normal">3. Ora ci dobbiamo chiedere se le sapienze dei prìncipi di questo mondo con le quali cercano di istruire gli uomini, siano comunicate a questi dalle potenze avverse coll’intenzione di insidiare e danneggiare, ovvero soltanto per errore, cioè non con la mira di danneggiare gli uomini ma perché proprio i prìncipi di questo mondo ritengono vere queste cognizioni e perciò desiderano insegnare anche agli altri ciò che essi reputano vero: e questo secondo caso mi sembra più probabile&#160;<a href="#_FtntDown16_21" id="_FtntUp16_21">[16]</a>. Infatti, per fare un esempio, i filosofi Greci e gli autori di qualsiasi eresia&#160;<a href="#_FtntDown17_20" id="_FtntUp17_20">[17]</a> accolgono prima essi, in luogo della verità, l’errore della falsa dottrina, e avendo giudicato in sé stessi che questa è la verità, cercano poi di insegnare ad altri ciò che essi hanno giudicato essere vero: altrettanto dobbiamo pensare che fanno anche i prìncipi di questo mondo, nel quale alcune potenze spirituali hanno ottenuto il principato di alcune genti e perciò son chiamate prìncipi di questo mondo.</p>

  <p class="Normal">Oltre questi prìncipi, ci sono anche alcune forze speciali di questo mondo, cioè alcune potenze spirituali, che operano certe attività che esse stesse, in grazia del libero arbitrio, hanno scelto di fare: fra costoro sono gli spiriti&#160;<a href="#_FtntDown18_20" id="_FtntUp18_20">[18]</a> che operano la sapienza di questo mondo, sì che, p. es., c’è una specifica forza e potenza che ispira l’arte poetica, un’altra la geometria, e così ognuna promuove la conoscenza delle varie discipline di questo genere. Infatti molti dei Greci hanno ritenuto che l’arte poetica non potesse sussistere senza pazzia, e le loro storie riferiscono che a volte quelli che chiamano vati sono stati improvvisamente pervasi dallo stimolo di qualche pazzia. E che dire di quelli che chiamano indovini, che, per l’attività dei demoni che li guidano, dànno responsi modulati in versi? E quelli che chiamano maghi e incantatori talvolta, dopo aver invocato i demoni sopra fanciulli di ancor tenera età, fanno recitare loro poesie che suscitano ammirazione e stupore di tutti. Ritengo che tale attività avvenga in questo modo: come le anime sante e immacolate, che si sono dedicate a Dio con tutto il sentimento e completa purezza, che si son conservate estranee ad ogni contatto coi demoni e con grande continenza si sono purificate, e che si sono iniziate alle discipline della pietà e della religione, per questo ottengono di partecipare della divinità&#160;<a href="#_FtntDown19_20" id="_FtntUp19_20">[19]</a> e meritano la grazia della profezia e degli altri doni divini: così dobbiamo pensare che anche coloro che si mostrano arrendevoli alle potenze avverse, sia per attività di vita sia per studi graditi e accetti a quelle, accolgono&#160;<a href="#_FtntDown20_20" id="_FtntUp20_20">[20]</a> le loro ispirazioni e divengono partecipi della loro sapienza e della loro dottrina. Avviene perciò che essi son pervasi dall’attività di coloro cui si sono assoggettati come servi.</p>

  <p class="Normal">4. Riguardo poi a coloro che insegnano su Cristo diversamente da quanto permette la regola della scrittura&#160;<a href="#_FtntDown21_20" id="_FtntUp21_20">[21]</a> non ritengo ozioso esaminare se le potenze avverse&#160;<a href="#_FtntDown22_20" id="_FtntUp22_20">[22]</a>, adoperandosi insidiosamente contro la fede di Cristo, abbiano inventato dottrine insieme fantastiche ed erronee, ovvero se anche esse, udita la parola di Cristo e non avendo capacità né di rigettarla completamente dall’intimo della loro coscienza né di accettarla integralmente e santamente, per mezzo di strumenti loro adatti e, per così dire, per mezzo dei loro profeti abbiano introdotto diversi errori contro la regola della verità cristiana. Ed è preferibile credere che le potenze traditrici, che si sono allontanate da Dio, per malvagità della loro mente e della loro intenzione e per invidia&#160;<a href="#_FtntDown23_21" id="_FtntUp23_20">[23]</a> verso coloro ai quali, grazie alla conoscenza della verità, è preparata l’ascesa a quella dignità da cui esse sono precipitate, per impedire tali progressi preparano questi errori e inganni di falsa dottrina.</p>

  <p class="Normal">Chiaramente e da molti indizi si dimostra che l’anima umana, mentre sta in questo corpo, può ricevere diverse forze, cioè attività, di spiriti cattivi e buoni. Quelle degli spiriti cattivi sono di due specie: cioè quando essi completamente s’impadroniscono della mente degli uomini, sì da non permettere assolutamente ai posseduti di comprendere e sentire alcunché, come sono, p. es., quelli che chiamano energumeni, che vediamo insani e privi di ragione&#160;<a href="#_FtntDown24_19" id="_FtntUp24_19">[24]</a>, quali coloro di cui il vangelo riferisce che erano curati dal salvatore; ovvero quando con suggestione nemica corrompono l’anima&#160;<a href="#_FtntDown25_19" id="_FtntUp25_19">[25]</a> che sente e comprende, con vari pensieri e erronei consigli, come, p. es., Giuda fu spinto al tradimento dalla suggestione del diavolo, secondo quanto dice la scrittura: <i>Avendo il diavolo posto nel cuore di Giuda Iscariota l’idea di tradirlo</i> (<i>Io</i>.,13, 2). Invece uno accoglie la forza e l’attività dello spirito buono quando è spinto e mosso al bene ed è ispirato alle cose celesti e divine: così gli angeli buoni e Dio stesso hanno agito sui profeti, spingendoli ed esortandoli con ispirazioni sante al bene, ma in maniera tale che l’uomo rimanesse arbitro di decidere se seguire o no colui che lo spingeva alle cose celesti e divine. Per cui con precisa distinzione&#160;<a href="#_FtntDown26_19" id="_FtntUp26_19">[26]</a> si riconosce quando l’anima è spinta dalla presenza di uno spirito buono, cioè se non riceve dall’ispirazione che la pervade né turbamento né alienazione di mente e non perde mai l’uso della propria libertà: sono di esempio tutti i profeti e gli apostoli che ubbidivano ai responsi divini senza alcun turbamento della mente. Già in precedenza&#160;<a href="#_FtntDown27_19" id="_FtntUp27_19">[27]</a>, adducendo l’esempio di Mardocheo e Artaserse, abbiamo dimostrato come per suggestione di uno spirito buono la memoria dell’uomo è richiamata al ricordo delle opere buone.</p>

  <p class="Normal">5. Di conseguenza&#160;<a href="#_FtntDown28_19" id="_FtntUp28_19">[28]</a> ritengo opportuno esaminare per quali cause l’anima umana sia mossa ora dalle potenze buone ora dalle potenze cattive. Penso che le cause di questo fatto siano più antiche della nascita in questo corpo, come dà a vedere Giovanni che si agita ed esulta nel ventre della madre, quando la voce del saluto di Maria giunge alle orecchie di sua madre Elisabetta (<i>Lc</i>.,1, 41), e come dimostra il profeta Geremia&#160;<a href="#_FtntDown29_17" id="_FtntUp29_17">[29]</a> che era conosciuto da Dio prima che fosse formato nel ventre della madre, che fu da lui santificato prima di nascere dalla madre e che ancora fanciullo ricevette la grazia della profezia (<i>Ier</i>.,1, 5 seg.). Di contro&#160;<a href="#_FtntDown30_17" id="_FtntUp30_17">[30]</a> è evidente che alcuni fin dalla prima età sono stati posseduti dagli spiriti avversi (<i>Mc</i>.,7, 25 segg.; 9, 17 segg.), cioè alcuni sono nati avendo già il demone; di altri la storia riferisce che hanno divinato sin da fanciulli, altri sin dalla prima infanzia sono stati posseduti dal demone che chiamano Pitone, cioè ventriloquo&#160;<a href="#_FtntDown31_16" id="_FtntUp31_16">[31]</a>. Per tali motivi quanti, secondo la nostra fede&#160;<a href="#_FtntDown32_16" id="_FtntUp32_16">[32]</a>, sostengono che la provvidenza di Dio governa tutte le cose di questo mondo, per dimostrare che essa è immune da qualsiasi colpa di ingiustizia, non potranno dire altro - come io credo - se non che ci sono state cause precedenti&#160;<a href="#_FtntDown33_14" id="_FtntUp33_14">[33]</a>, per le quali le anime prima di nascere nei corpi hanno contratto qualche colpa nei loro affetti e nei loro impulsi, per cui la provvidenza divina le ha giudicate meritevoli di subire tale sorte. Infatti l’anima è sempre dotata di libero arbitrio&#160;<a href="#_FtntDown34_13" id="_FtntUp34_13">[34]</a>, sia quando è in questo corpo sia quando ne è fuori; e la libertà di scelta è spinta sempre al bene o al male e mai il senso razionale, cioè la mente o l’anima&#160;<a href="#_FtntDown35_13" id="_FtntUp35_13">[35]</a>, può essere immune da impulsi buoni o cattivi. È lecito credere che tali impulsi siano stati causa di meriti e demeriti anche prima di operare in questo mondo, sì che per tali motivi la divina provvidenza ha disposto che sin dalla nascita, anzi, per così dire, già prima della nascita, le anime subissero qualcosa di buono o di cattivo.</p>

  <p class="Normal">6. Questo diciamo riguardo a ciò che sembra accadere all’uomo già dalla nascita o anche prima di essa. Riguardo poi alle suggestioni&#160;<a href="#_FtntDown36_13" id="_FtntUp36_13">[36]</a> che diversi spiriti ispirano all’anima, cioè al pensiero dell’uomo, e che lo spingono al bene o al male, talvolta anche a proposito di queste dobbiamo pensare che esistano cause anteriori alla nascita corporea. Talvolta la mente che vigila e respinge da sé le suggestioni cattive, si attira l’aiuto degli spiriti buoni; se di contro sarà stata trascurata e inerte&#160;<a href="#_FtntDown37_13" id="_FtntUp37_13">[37]</a>, perché meno cauta, offre occasione a quegli spiriti che, insidiando occultamente come ladroni, cercano di entrare nelle menti umane, quando si accorgono che per l’inerzia viene loro offerta occasione, secondo quanto dice l’apostolo Pietro: <i>Il vostro avversano il diavolo si aggira come leone ruggente, cercando chi possa divorare</i> (<i>I Petr</i>.,5, 8). Perciò giorno e notte bisogna custodire con ogni cura il nostro cuore e non bisogna offrire occasione al diavolo (<i>I Eph</i>.,4, 27), ma bisogna fare di tutto perché i ministri di Dio - cioè quegli spiriti che sono stati posti a servizio di quanti sono chiamati ad ereditare la salvezza (<i>Hebr</i>., 1, 14) - trovino in noi posto e abbiano piacere di entrare nell’ospitalità dell’anima nostra, per abitare presso di noi, cioè nel nostro cuore, e guidarci con consigli migliori, se avranno trovato l’abitazione del nostro cuore ornata dalla pratica della virtù e della santità.</p>

  <p class="Normal">Ritengo sufficienti queste osservazioni che, per quanto siamo stati capaci, abbiamo fatto sulle potenze che avvera sano il genere umano.</p>

  <hr/>

  <p class="NotaPie"><a href="#_FtntUp1_23" id="_FtntDown1_23">[1]</a> Questo capitolo è parte integrante della trattazione iniziata col cap. 2, cui si collega senza apprezzabile soluzione di continuità. La distinzione e relativo titolo sono ignorati dalla tradizione greca. In realtà l’argomento trattato nei §§ 1-4 del cap. 3 è ben caratterizzato nell’àmbito della più ampia esposizione sulle tentazioni, perché qui Origene, passato a trattare delle tentazioni che derivano dalla falsa sapienza, si sofferma a distinguerne tipi e caratteri. In tal modo egli prende posizione, anche se solo indirettamente, in merito alla questione ampiamente discussa dagli apologisti e da Clemente, che riguardava l’atteggiamento che il cristiano doveva prendere nei confronti della sapienza pagana. Su questo punto Origene non condivide se non in piccola parte la valutazione largamente positiva di Giustino (<i>I</i> <i>Apol</i>., 46; <i>II Apol</i>., 10) e ancor più di Clemente (<i>Str</i>., I, 4, 25; I, 5, 28; I, 7, 37, ecc.). La distinzione, fondata sul solito apprezzamento eccessivamente rigido del testo sacro, fra sapienza del mondo e sapienza dei principi del mondo, gli permette di valutare separatamente, con giudizio non troppo negativo, le discipline per cosi dire tecniche (encicliche), retorica geometria musica ecc., rispetto alla sapienza che pretende di dare conoscenza delle realtà divine: su di essa il giudizio è senz’altro negativo. L’esposizione sulla sapienza umana e le tentazioni che, ad opera dei demoni, di qui derivano termina con la prima parte del § 4. Di qui alla fine Origene tratta dell’aspetto più grave della tentazione demoniaca, che si estrinseca sotto forma di possessione; e per poter spiegare come mai talvolta anche i bambini siano posseduti dagli spiriti maligni, fa ancora una volta ricorso alla dottrina della preesistenza delle anime. Nel § 4 c’è una importante precisazione sul modo di distinguere l’ispirazione divina da quella demoniaca</p>

  <p class="NotaPie"><a href="#_FtntUp2_23" id="_FtntDown2_23">[2]</a> Come di consueto nel § 1 sono presentati in forma problematica i termini della questione che sarà oggetto della successiva esposizione.</p>

  <p class="NotaPie"><a href="#_FtntUp3_23" id="_FtntDown3_23">[3]</a> Anche per influsso di <i>Io</i>., 12, 31 ecc., Origene riferisce sempre l’espressione paolina alle potenze avverse, e più specificamente agli angeli delle nazioni: cfr. I, 5, 2.</p>

  <p class="NotaPie"><a href="#_FtntUp4_23" id="_FtntDown4_23">[4]</a> Cfr. la stessa triplice distinzione, in riferimento allo stesso passo paolino, a<i> Co. Cant</i>., I, GCS VIII, 100.</p>

  <p class="NotaPie"><a href="#_FtntUp5_23" id="_FtntDown5_23">[5]</a> La distinzione discende dal fatto che la sapienza umana si articola in varie discipline, si che veniva naturale ripartirle fra vari demoni, cosi come abbiamo visto fare per i vari tipi di peccato: cfr.III, 2, 4 in nota. Forse non è arbitrario ravvisare in Origene anche l’intenzione di sottolineare, alla luce dell’opposizione uno-molti corrente nella filosofia dell’epoca, la superiorità dell’<i>unica</i> sapienza divina di fronte alle <i>molte</i> sapienze umane.</p>

  <p class="NotaPie"><a href="#_FtntUp6_23" id="_FtntDown6_23">[6]</a> Origene qui sottolinea la superiorità della nuova sulla vecchia economia sulla traccia di Ireneo che si era servito dello stesso passo di Matteo per rilevare la superiorità della conoscenza di Dio apportata da Cristo rispetto a quella che aveva Salomone: <i>Adv. Haer</i>., IV, 27, 1. Altrove la polemica contro il deprezzamento gnostico del VX lo rende più oscillante su questo punto: cfr., p. es., <i>Co. Io</i>., VI, 5 (2); <i>De Pr</i>., II, 7, 2 in nota. A <i>Co. Io</i>., XIII, 48 (46) la questione è discussa a fondo con riferimento, fra l’altro, a <i>Mt</i>., 12, 42, in maniera da conciliare l’eccellenza dei personaggi del VT con la pienezza di rivelazione apportata da Cristo.</p>

  <p class="NotaPie"><a href="#_FtntUp7_23" id="_FtntDown7_23">[7]</a> L’obiezione poteva esser posta, anche all’infuori della questione sopra accennata, sulla base di <i>I Reg</i>., 3, 12, dove Salomone è detto più sapiente di tutti gli uomini, anche di quelli futuri.</p>

  <p class="NotaPie"><a href="#_FtntUp8_23" id="_FtntDown8_23">[8]</a> Cfr. IV, 3, 14. Il rinvio è determinato dal fatto che in questo contesto Origene tratta della sapienza in collegamento con le tentazioni demoniache.</p>

  <p class="NotaPie"><a href="#_FtntUp9_23" id="_FtntDown9_23">[9]</a> Si tratta della tentazione più sottile e pericolosa, perché il miraggio della falsa sapienza può trarre in inganno anche chi è ben versato nella vera sapienza che viene dai sacri testi: cfr. <i>Ho. Num</i>., 20, 3; <i>Sel. in Ps</i>., 21, 21, PG XII, 1257.</p>

  <p class="NotaPie"><a href="#_FtntUp10_23" id="_FtntDown10_23">[10]</a> Cfr. lo stesso giudizio a <i>Co. Rom</i>., IV, 9, dove essa, in quanto incapace di farci conoscere Dio, è definita <i>indifferens... et media</i>. Per analoga non positiva valutazione delle varie discipline, soprattutto della retorica cfr. <i>C. Cels</i>., I, 62; <i>Frag. in I Cor</i>., 9; JTS, 9, 238 seg. D’altra parte, distinguendo la sapienza umana dalla sapienza (falsa) dei principi del mondo e considerandola indifferente e non cattiva, Origene in sostanza ne permetteva la pratica. La considerazione è importante perché Origene comprende come sapienza umana il complesso delle discipline che erano a fondamento della paideia greca, e sulle quali l’abituale giudizio dei cristiani era negativo: cfr., fra i contemporanei di Origene, <span class="Vers">Tert.</span>, <i>Praescr</i>., 7; <i>Const. Apost</i>., I, 6. È significativo in questo senso <i>Ho. Num</i>., 18, 3, dove l’accostamento di <i>Eccli</i>., 1, 1 ed <i>Ex</i>., 31, 1 segg. (= <span class="Vers">Clem</span>., <i>Str</i>., I, 4, 25) permette a Origene di far rimontare a Dio l’inizio anche delle scienze utili alle necessità pratiche della vita: geometria musica medicina che sono distinte dalla sapienza che insegna il falso. Ma gli uomini ed i demoni volgono al male anche questa sapienza non falsa. Del resto Origene non sempre distingue queste discipline tecniche dalla filosofia, e allora il suo giudizio è più duro: <i>Ho. Ios</i>., 7, 7; <i>Ho. XXXVI Ps</i>., 3, 6. Cfr. <i>infra</i>. Per Clemente cfr. <i>Str</i>., VI, 8, 68.</p>

  <p class="NotaPie"><a href="#_FtntUp11_23" id="_FtntDown11_23">[11]</a> La sapienza degli Egiziani e degli Indi era famosa da tempo immemorabile: definendo la prima segreta e occulta, Origene fa riferimento al contenuto degli scritti Ermetici. Quanto all'astrologia, Origene è convinto che i demoni possano avere una certa conoscenza dell’avvenire, di cui però si servono per ingannare gli uomini: per tal motivo questa pratica è assolutamente vietata al cristiano: <i>C. Cels</i>., IV, 92; <i>Ho. Num</i>., 12, 4; <i>Co. Mat</i>., XIII, 6; <i>Co. Gen</i>., III, 1 segg., PG XII, 49 segg., dove si confuta la dottrina secondo cui gli astri determinano il corso della vita umana.</p>

  <p class="NotaPie"><a href="#_FtntUp12_23" id="_FtntDown12_23">[12]</a> Sulla conoscenza che di Dio può avere la sapienza umana cfr. I, 3, I e nota. Malgrado la sua completa formazione filosofica e l’ampio uso che ne fa in tutta la sua opera, Origene non dà della filosofia greca un giudizio molto lusinghiero: non si nasconde che per suo mezzo l’uomo ha conquistato tante verità (<i>Ho. Gen</i>., 14, 3) che egli è pronto ad accogliere senza prevenzioni (<i>C. Cels</i>., VII, 46); ma si tratta di sapienza contaminata dall’errore, alla pari dell’eresia (<i>Ho. Lev</i>., 7, 6; <i>Ho. Ier</i>., 16, 9) di cui è fonte (<i>Ho. Ios</i>., 7, 7), e che là dove insegna cose diverse dall’insegnamento di Cristo è follia (<i>Frag. in I Cor</i>., 16; JTS, 9, 247). Per un esame più dettagliato del giudizio di Origene sulle varie dottrine filosofiche cfr. H. <span class="Vers">Crouzel</span>, <i>Origene et la philosophie,</i> Paris, 1962, pp. 19 segg.</p>

  <p class="NotaPie"><a href="#_FtntUp13_22" id="_FtntDown13_22">[13]</a> Sugli angeli delle nazioni cfr. I, 5, 2 e nota. Per il principe di Tiro cfr. I, 5, 4.</p>

  <p class="NotaPie"><a href="#_FtntUp14_22" id="_FtntDown14_22">[14]</a> Le potenze avverse hanno provocato la crocifissione di Gesù, ravvisando in lui un nemico, ma ignorando che egli era il Figlio di Dio: se lo avessero saputo non l’avrebbero crocifisso, perché la morte di Cristo ha significato la loro sconfitta. Tale sembra essere il senso dell’argomentazione origeniana che trova riscontro anche a <i>Sel. in Lam</i>., 4, 12 (con citaz. di <i>Ps</i>., 2, 2), PG XII, 565 e a <i>Co. Mat</i>., XVI, 8 (cfr. anche <span class="Vers">Ruf</span>., <i>Exp. Symb</i>., 14). Si tratta di una variazione sul motivo che vedeva la redenzione operata da Cristo come vittoria ottenuta contro le potenze avverse che tenevano in loro prigionia l’uomo, sulla base di <i>Col</i>., 2, 15: <i>Co. Mat</i>., XII, 40; XIII, 9 (con citaz. di <i>Ps</i>., 2, 2); <i>Ho. Gen</i>., 9, 3 (<i>Ps</i>., 2, 2; <i>Col</i>., 2, 15); <i>Ho. Ios</i>., 8, 3; <span class="Vers">Iust</span>., <i>Dial. c. Tryph</i>., 41; 94. Più in particolare il motivo dell’ignoranza delle potenze avverse si collega con l’antica concezione giudeocristiana (forse anche paolina: <i>Eph</i>., 3, 10 segg.) della discesa di Cristo in terra che resta celata alle potenze angeliche (<span class="Vers">Ignat</span>., <i>Eph</i>., 19, 1 <i>; Ascens. Is</i>., 11, 16; <span class="Vers">Iren</span>., <i>Adv. Haer</i>., I, 23, 3 [Simon Mago]; <span class="Vers">Clem</span>., <i>Ecl</i>., 53), e forse è da connettere anche con il motivo gnostico del salvatore, che fingendo di morire sulla croce inganna le potenze avverse: <i>Exc. ex Theod</i>., <i>61</i>; <span class="Vers">Iren</span>., <i>Adv. Haer</i>., I, 24, 4 (Basilide). Il motivo è trattato da Origene anche a <i>Ho. Luc</i>., 6, 4-6 in connessione con <i>I Cor</i>., 2, 6 segg. e <span class="Vers">Ignat</span>., <i>Eph</i>., 19, 1: per eliminare la difficoltà sollevata da <i>Mt</i>., 8, 29, dove un demone sa che Gesù è il Figlio di Dio, Origene dice che questo poteva conoscerlo, ma non il principe di questo mondo (= dei demoni), in quanto dotato di maggiore malvagità. Quanto all’interpretare la redenzione operata da Cristo come liberazione dal dominio del demonio effettuata dando come prezzo del riscatto la propria vita, oltre <i>Co. Mat</i>., XVI, 8, cfr. anche <i>Co. Mat</i>., XII, 28; <i>Co. Io</i>., VI, 53 (35); <i>Ho. Ex</i>., <i>6,</i> 9 (cfr. <span class="Vers">Iren.</span>, <i>Adv. Haer</i>., I, 5, 1).</p>

  <p class="NotaPie"><a href="#_FtntUp15_22" id="_FtntDown15_22">[15]</a> Per corruttela dell’archetipo i mss. omettono buona parte della citazione paolina: l’integrazione proposta dal Koetschau la risarcisce in parte, si da restituire almeno il senso.</p>

  <p class="NotaPie"><a href="#_FtntUp16_21" id="_FtntDown16_21">[16]</a> Origene qui prospetta come involontario l’errore in cui i prìncipi di questo mondo (= angeli delle nazioni) inducono i loro soggetti, in conseguenza del loro stesso errore, mentre poco prima aveva accusato questi principi di aver provocato la crocifissione di Gesù. Tale squilibrio nella valutazione dell’opera di queste potenze angeliche deriva da una certa incertezza che Origene manifesta più volte dove tratta della loro condizione: a volte egli ne parla come di angeli di Dio, di angeli buoni (<i>De Pr</i>., I, 5, 2; <i>Ho. Luc</i>., 12, 3) anche se non sempre in grado di assicurare la salute dei loro soggetti; altre volte invece gli angeli delle nazioni sono considerati più o meno molesti in relazione ai peccati delle genti che sono poste per punizione sotto il loro dominio (<i>C</i>. <i>Cele</i>., V, 30). Questa discrepanza di giudizio deriva dalle diverse tradizioni che si avevano in materia: per Clemente gli angeli delle nazioni sono angeli buoni, che provvedono al bene dei loro soggetti (<i>Str</i>., VI, 17, 157; VII, 2, 6) e alla loro istruzione; ma secondo altra tradizione sono gli angeli decaduti che apprendono agli uomini le varie tecniche (<i>I Hen</i>., 8, 1), e a <i>Iubil</i>., 15, 31 l’ufficio degli angeli delle nazioni è di sviare i popoli dalla via del signore. Origene ha avvertito l’ambiguità (<i>Ho. Num</i>., 11, 4), si da pensare ad angeli uno buono e uno cattivo per ogni nazione (<i>Ho. Luc</i>., <i>12,</i> 4-5). Comunque egli è convinto che anche gli angeli buoni avevano ben modesta capacità di aiutare i loro soggetti prima della venuta di Cristo (<i>Ho. Luc</i>., <i>12,</i> 5; <i>De Pr</i>., III, 5, 6): ciò può spiegare come essi possano averli indotti involontariamente in errore. Se a ciò si aggiunge che, secondo le linee generali della concezione cosmologica origeniana, gli angeli sono caratterizzati da condizione non meno instabile di quella degli uomini (<i>De Pr</i>., I, 6, 3; <i>Co. Mal</i>., XIII, 28; <i>Co. Io</i>., XIII, 59 [58]), si che un angelo buono può diventare cattivo e viceversa, ci possiamo spiegare le oscillazioni sopra rilevate in merito alla caratterizzazione degli angeli delle nazioni. Cfr. sulla questione <span class="Vers">Daniélou</span>, <i>Origine,</i> pp. 222 segg.</p>

  <p class="NotaPie"><a href="#_FtntUp17_20" id="_FtntDown17_20">[17]</a> Ruf. <i>haeresis,</i> che traduce sicuramente ἄιρεσις. Il collegamento con la falsa dottrina fa pensare che Origene abbia inteso alludere alle vere e proprie eresie nell’àmbito della cristianità, piuttosto che alle varie scuole filosofiche, secondo il normale significato classico di ἄιρεσις, attestato talvolta anche nel nostro autore: <i>C. Cels</i>., III, 12.</p>

  <p class="NotaPie"><a href="#_FtntUp18_20" id="_FtntDown18_20">[18]</a> Cfr. anche <i>Ho. Ios</i>., 23, 3. In relazione a <i>Ho. Num</i>., 18, 3, dove si riporta a Dio l'inizio di questa sapienza umana (non falsa), possiamo intendere queste potenze spirituali come strumenti dei quali Dio sì serve. Ma la vera difficoltà del passo è più giù, dove si parla di ispirazione demoniaca dell’arte poetica, alla pari della magia e degli incantesimi, cioè su un piano chiaramente negativo, in contrasto con l’apprezzamento neutro che si dà sopra della sapienza del mondo. E del resto né magia né incantesimi possono rientrare nell’àmbito delle discipline tecniche che costituiscono per Origene la sapienza del mondo. Possiamo supporre un certo slittamento nel ragionamento di Origene, nel senso che questi, dopo aver cominciato a trattare delle potenze spirituali che ispirano le attività che fan parte della sapienza umana e perciò anche l’arte poetica, per affinità di argomento sia stato tratto a ricordare la famosa dottrina che considerava l’insania complemento e condizione necessaria della ispirazione poetica (<span class="Vers">Democr</span>., <i>frag</i>., 18; 21 Diels; <span class="Vers">Plat</span>., <i>Ion</i>., 533 E; <i>Phaedr</i>., 245 A). Di qui la spinta a trattare di vari aspetti della possessione demoniaca, quali la magia e gl’incantesimi. A questo contesto il Koetschau vorrebbe far corrispondere un passo di Teofilo ([<span class="Vers">Hier.</span>], <i>Ep</i>. 92, 2) in cui si accusa Origene di essere favorevole all’astrologia, magia, ecc. La stessa accusa è ricordata dall’Anonimo di Fozio (cod. 117). L’accostamento non è molto fondato; e del resto l’accusa è completamente falsa. Origene, alla pari dei coetanei tutti, credeva alla realtà degli incantesimi e di altre forme di magia: ma le considerava, come appare chiaro anche da questo passo dei <i>Princìpi,</i> come opera demoniaca: cfr. <i>C. Cels</i>., III, 25; VII, 3; V, 42; <i>Ho. Num</i>., 16. 7; 12, 4.</p>

  <p class="NotaPie"><a href="#_FtntUp19_20" id="_FtntDown19_20">[19]</a> Su questa partecipazione, che Origene considerava raggiungibile anche in vita, cfr. IV, 4, 4; <i>C. Cels</i>., I, 2; I, 46. Sulle doti di purezza indispensabili per conseguirla cfr. <i>Co. Mat</i>., XV, 5; <i>Ho. Luc</i>., 17, 10.</p>

  <p class="NotaPie"><a href="#_FtntUp20_20" id="_FtntDown20_20">[20]</a> Sulla partecipazione all’Anticristo opposta alla partecipazione a Cristo cfr. <i>Ser. Mat</i>., 33. Sulla dimora del diavolo nell’anima peccatrice cfr. <i>Co. Rom</i>., II, 6.</p>

  <p class="NotaPie"><a href="#_FtntUp21_20" id="_FtntDown21_20">[21]</a> Per questa espressione e l’analoga <i>regola della verità cristiana</i> addotta, poco più giù cfr. I, 5, 4 in nota.</p>

  <p class="NotaPie"><a href="#_FtntUp22_20" id="_FtntDown22_20">[22]</a> L’origine demoniaca dell’eresia era luogo comune già nella letteratura apologetica: cfr., p. es., <span class="Vers">Iust</span>., <i>I Apol</i>., 26; 56; 58; <span class="Vers">Iren</span>., <i>Adv. Haer</i>., I, 16, 3; <span class="Vers">Clem</span>., <i>Str</i>., VI, 8, 67. La questione che si pone Origene è complementare a quella sulla sapienza dei principi del mondo: se, cioè, anche le potenze avverse ispiratrici dell’eresia diffondano i loro errori per incapacità di comprendere a fondo il messaggio di Cristo, ovvero lo deformino ad arte per indurre nell’errore i Cristiani. Origene, sulle tracce della tradizione, è favorevole a questa seconda ipotesi: perciò la diffusione dell’eresia è da lui considerata opera di angeli traditori e apostati, che qui sembrano tenuti distinti dai principi di questo mondo. Per diffuse descrizioni di dottrine eretiche cfr. <i>Frag. in Tit</i>., PG XIV, 1303 segg.; <i>Ser. Mat</i>., 33.</p>

  <p class="NotaPie"><a href="#_FtntUp23_20" id="_FtntDown23_21">[23]</a> Cfr. <i>Apokr. Iohann</i>., 52.</p>

  <p class="NotaPie"><a href="#_FtntUp24_19" id="_FtntDown24_19">[24]</a> <i>quelli... privi di ragione</i>: forse tutta questa perifrasi di Rufino rende il solo ἐνεργούμενοι del testo greco. A <i>Ho. Num</i>., 8, 1 Origene sembra distinguere l’alienazione che deriva dalla possessione diabolica dall’alienazione che deriva da cause naturali.</p>

  <p class="NotaPie"><a href="#_FtntUp25_19" id="_FtntDown25_19">[25]</a> A causa del peccato l’anima liberamente si sottomette alla servitù del demonio: <i>Co. Rom</i>., V, 3; <i>Co. Io</i>., XXXII, 13 (8), dove è riportato l'esempio di Giuda, che a causa del peccato diventa servo del diavolo.</p>

  <p class="NotaPie"><a href="#_FtntUp26_19" id="_FtntDown26_19">[26]</a> Ripetutamente Origene afferma che la vera ispirazione divina non fa cadere chi ne è oggetto in uno stato di estasi incosciente, ma al contrario ne acuisce tutte le facoltà intellettive: cfr. <i>C. Cels</i>., VII, 3. 4; <i>Ho. Ez</i>., VI, 1; <i>Co. Mat</i>., XII, 40. Perciò la possessione che rende l’uomo incosciente è da considerare opera di spirito diabolico. La polemica di Origene ha per dichiarato bersaglio la mantica pagana, soprattutto la Pizia (<i>C. Cels</i>., VII, 3): ma è sintomatico che la distinzione che egli fa ricorra anche nello scritto antimontanista dell’Anonimo citato da Eusebio (<i>H. E</i>., V, 16, 8; V, 17, 2), per impugnare il valore delle estasi di Montano e dei suoi seguaci. Anche Filone aveva affermato il carattere ispirato dell’estasi incosciente: <i>Somn</i>., II, 232; <i>Quis divus,</i> 249 ff.</p>

  <p class="NotaPie"><a href="#_FtntUp27_19" id="_FtntDown27_19">[27]</a> Cfr. III, 2, 4.</p>

  <p class="NotaPie"><a href="#_FtntUp28_19" id="_FtntDown28_19">[28]</a> <i>Di conseguenza... Elisabetta</i> (1. 16): passo tramandato, in gran parte letteralmente, da Girolamo (<i>Ep</i>. 124, 8), che concorda bene con Rufino.</p>

  <p class="NotaPie"><a href="#_FtntUp29_17" id="_FtntDown29_17">[29]</a> <i>Giovanni... Geremia:</i> insieme con Giacobbe ed Esaù, sono gli esempi tipici che Origene adduce quando tratta della preesistenza delle anime, quale elemento di prova: cfr. I, 7, 4 e nota.</p>

  <p class="NotaPie"><a href="#_FtntUp30_17" id="_FtntDown30_17">[30]</a> <i>Di contro... ingiustizia</i> (p. 434, 1. 2): cfr. ancora <span class="Vers">Hier.</span>, <i>Ep</i>. 124, 8, che nel senso concorda con Rufino: per qualche breve aggiunta di quest’ultimo cfr. <i>infra</i>.</p>

  <p class="NotaPie"><a href="#_FtntUp31_16" id="_FtntDown31_16">[31]</a> Chiosa di Rufino, secondo una usuale interpretazione che si dava del nome.</p>

  <p class="NotaPie"><a href="#_FtntUp32_16" id="_FtntDown32_16">[32]</a> Altra aggiunta di Rufino, che abbiamo già visto propenso a inserire richiami alla regola di fede: cfr. III, 1, 7 e nota.</p>

  <p class="NotaPie"><a href="#_FtntUp33_14" id="_FtntDown33_14">[33]</a> Per la dottrina della preesistenza delle anime cfr. I, 7, 4 e nota. Per il riferimento specifico all’incorporazione delle anime come punizione cfr. <span class="Vers">Clem</span>., <i>Str</i>., III, 3, 13; IV, 12, 83 che riporta, considerandole erronee, opinioni gnostiche e marcionite.</p>

  <p class="NotaPie"><a href="#_FtntUp34_13" id="_FtntDown34_13">[34]</a> Origene non chiarisce come questa affermazione di carattere generale, che è alla base di tutto il suo sistema, possa conciliarsi con certe situazioni particolari, p. es., con la possessione completa di alcuni uomini da parte del diavolo: infatti in questo caso il peccato commesso volontariamente in questa o in precedente vita sembra aver provocato una punizione tale da togliere al peccatore l’uso della sua libertà e da assoggettarlo totalmente al demonio. Ma forse Origene pensava che situazioni di questo genere fossero soltanto transitorie e che in un secondo momento l’uomo in qualche modo avrebbe recuperato l’uso della sua libertà.</p>

  <p class="NotaPie"><a href="#_FtntUp35_13" id="_FtntDown35_13">[35]</a> Forse tutta questa perifrasi rende il solo νοῦς del greco.</p>

  <p class="NotaPie"><a href="#_FtntUp36_13" id="_FtntDown36_13">[36]</a> Nel § 5 Origene ha fatto ricorso alla dottrina della preesistenza delle anime per spiegare in maniera compatibile con la giustizia divina il fatto che alcuni erano completamente posseduti dal demonio fin da bambini. Ora, in relazione al duplice modo di suggestione diabolica illustrato nel § 4, egli riporta allo stesso motivo il fatto che alcuni sono soggetti a suggestioni buone altri a suggestioni cattive, non però così intense da costituire vere e proprie possessioni.</p>

  <p class="NotaPie"><a href="#_FtntUp37_13" id="_FtntDown37_13">[37]</a> Il motivo della vigilanza e del continuo autocontrollo per impedire l’azione del demonio ai nostri danni ricorre spesso in Origene: cfr. <i>Co. Io</i>., <i>XX,</i> 22 (20); <i>Ho. Ez</i>., 11, 4; <i>Ho. Ios</i>., 16, 5; <i>Ho. Iud</i>., 2, 5; <i>Ho. Gen</i>., <i>9,</i> 3 con citaz. di <i>I Petr</i>., 5, 8 in contesto dove si tratta delle tentazioni demoniache. Sull’opportunità di esaminare sempre le nostre azioni cfr. <i>Co. Rom</i>., IX, 1; <i>Ho. XXXVIII Ps</i>., 2, 2; sulla cura nel preservare integra la nostra fede, per non incorrere nel peccato più grave, quello di eresia cfr. <i>Ser. Mat</i>., 33; 93; <i>Ho. Num</i>., 25, 4; sulla vigilanza intesa come bene operare cfr. <i>Ser. Mat</i>., 93. Sulla negligenza, fonte prima del peccato cfr. I, 4, 1; I, 6, 2; II, 9, 2 e note.</p>

  <div class="fixedButton">
    <a href="#start_23"><img src="../Images/Flecha.png" width="50%"/></a>
  </div>

  <a id="section_24"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_36">4.&#160;<a href="#_FtntDown1_24" id="_FtntUp1_24">[1]</a> [SE SIA VERO QUANTO ALCUNI AFFERMANO,<br/>CHE OGNI UOMO ABBIA DUE ANIME]&#160;<a href="#_FtntDown2_24" id="_FtntUp2_24">[2]</a></h2>

  <p class="Normal">1. Non si deve ora tacere neppure delle tentazioni umane, che nascono talvolta dalla carne e dal sangue e dalla prudenza della carne e del sangue (<i>I Eph</i>.,6, 12), che è detta nemica di Dio (<i>Rom</i>.,8, 7), dopo che abbiamo trattato delle tentazioni che son dette superiori a quelle umane (<i>I Cor</i>., 10, 13), cioè quelle per cui lottiamo <i>contro i principati e le potestà e contro i reggitori di questo mondo di tenebre e contro gli spiriti del male che abitano nei cieli</i> (<i>I Eph</i>.,6, 12) e che sosteniamo contro gli spiriti malvagi ed i demoni immondi. A questo proposito ritengo opportuno esaminare se in noi, uomini composti di anima corpo e spirito vivificante (<i>Sap</i>.,15, 11; I <i>Thess</i>., 5, 23), c’è anche qualcos’altro che abbia suo proprio impulso e propensione che spinge al male.</p>

  <p class="Normal">Infatti alcuni son soliti porre la questione se si debba parlare di due anime&#160;<a href="#_FtntDown3_24" id="_FtntUp3_24">[3]</a> presenti in noi, una di carattere celeste e più divino e l’altra inferiore; ovvero se per il fatto stesso che siamo legati ai corpi (e il corpo per sua natura è morto e del tutto privo di vita&#160;<a href="#_FtntDown4_24" id="_FtntUp4_24">[4]</a>, perché da noi, cioè dalle nostre anime&#160;<a href="#_FtntDown5_24" id="_FtntUp5_24">[5]</a>, è vivificato il corpo materiale che è avversario e nemico dello spirito [<i>Rom</i>., 8, 6. 10; <i>Gal</i>., 5, 17]) siamo tratti e spinti a quei mali che sono graditi al corpo; ovvero se, come terza ipotesi&#160;<a href="#_FtntDown6_24" id="_FtntUp6_24">[6]</a> avanzata da alcuni Greci, la nostra anima, che per sostanza è una, sia composta di più parti, di cui chiamano una parte razionale e l’altra irrazionale, e quest’ultima dividono ancora nei due sensi della concupiscenza e dell’irascibilità. Vediamo che alcuni avanzano sull’anima queste tre ipotesi. Di esse quella che abbiamo detto proposta da alcuni filosofi Greci, secondo cui l’anima è divisa in tre parti, non vedo molto confermata&#160;<a href="#_FtntDown7_24" id="_FtntUp7_24">[7]</a> dall’autorità della sacra scrittura; riguardo invece alle altre due si possono addurre dalla scrittura alcuni passi che sembrano potervisi adattare.</p>

  <p class="Normal">2. Di esse discutiamo prima quella, secondo cui alcuni sostengono&#160;<a href="#_FtntDown8_24" id="_FtntUp8_24">[8]</a> che c’è in noi un’anima buona e celeste e un’altra inferiore e terrena&#160;<a href="#_FtntDown9_24" id="_FtntUp9_24">[9]</a>, delle quali la migliore viene immessa in noi dal cielo, quale è quella che dette a Giacobbe&#160;<a href="#_FtntDown10_24" id="_FtntUp10_24">[10]</a> contro Esaù, ancora nel ventre della madre, la palma della vittoria sul fratello ingannato (<i>Gen</i>.,25, 22 segg.), che in Geremia fu santificata nel ventre della madre (<i>Ier</i>.,1, 5) e che ancora nel ventre della madre fu pervasa dallo Spirito santo in Giovanni (<i>Lc</i>.,1, 41). Quella poi che dicono inferiore asseriscono che viene concepita insieme col corpo&#160;<a href="#_FtntDown11_24" id="_FtntUp11_24">[11]</a> per mezzo di seme corporeo, per cui non può vivere e sussistere senza corpo, sì che spesso viene chiamata anche carne. Infatti ciò che è scritto: <i>La carne desidera contro lo spinto</i> (<i>Gal</i>.,5, 17) intendono come detto non della carne ma di questa che è propriamente l’anima della carne. E cercano di confermare la loro opinione con quanto è scritto nel <i>Levitico</i>: <i>L’anima di tutta la carne è il suo sangue</i>&#160;<a href="#_FtntDown12_24" id="_FtntUp12_24">[12]</a> (<i>Lev</i>.,17, 14): infatti, dato che il sangue diffuso per tutta la carne le dà vita, essi dicono che nel sangue c’è questa anima&#160;<a href="#_FtntDown13_23" id="_FtntUp13_23">[13]</a> che è detta anima di tutta la carne. E affermano che questa anima per cui è scritto che la carne combatte contro lo spirito e lo spirito contro la carne e che l’anima di tutta la carne è il suo sangue, con altro nome è chiamata sapienza della carne, cioè spirito materiale&#160;<a href="#_FtntDown14_23" id="_FtntUp14_23">[14]</a> che non è soggetto e non può essere soggetto alla legge di Dio (<i>Rom</i>.,8, 7), perché ha volontà terrena e desideri corporei. A tale spirito riferiscono ciò che ha detto l’apostolo: <i>Mi accorgo di un’altra legge che sta nelle mie membra, che contrasta con la legge della mia mente e mi trae prigioniero nella legge del peccato, che è nelle mie membra</i> (<i>Rom</i>.,7- 23).</p>

  <p class="Normal">Uno potrebbe obiettar loro che tutto ciò è detto della natura del corpo&#160;<a href="#_FtntDown15_23" id="_FtntUp15_23">[15]</a>, che per proprietà della sua natura è morto, di cui si dice che ha un senso o sapienza nemica di Dio e che combatte contro lo spirito, nella stessa maniera come se uno dice che è la voce della carne che grida che non vuole aver fame sete freddo né subire alcuna molestia sia dall’abbondanza sia dalla privazione. Ma essi cercheranno di respingere e risolvere l’obiezione dimostrando che nell’anima&#160;<a href="#_FtntDown16_22" id="_FtntUp16_22">[16]</a> ci sono molte altre passioni che non traggono assolutamente origine dalla carne, eppure sono avverse allo spirito, quali l’ambizione l’avarizia la gelosia l’invidia la superbia e altre dello stesso genere (<i>Gal</i>.,5, 19 segg.): poiché vedono che esse contrastano con lo spirito e l’intelligenza dell’uomo, come causa di tutti questi mali pongono quell’anima di cui abbiamo detto, corporea, per così dire, e generata per tramite del seme&#160;<a href="#_FtntDown17_21" id="_FtntUp17_21">[17]</a>. A conferma delle loro affermazioni essi adducono anche la testimonianza dell’apostolo che dice: <i>Manifeste sono le opere della carne: fornicazione impurità impudicizia idolatria magie inimicizie contese gelosie collere risse discordie scissioni sentimenti d’invidia ubriacature bagordi e cose simili</i> (<i>Gal</i>.,5, 19 segg.): sostengono infatti che non tutti questi peccati traggono origine dalla pratica e dal diletto della carne, sì che si possano attribuire tutti questi impulsi alla sostanza che non ha anima, cioè alla carne. E anche questo passo: <i>Osservate, fratelli, la vostra vocazione, perché non molti fra voi sono sapienti secondo la carne</i> (<i>I Cor</i>., 1, 26) sembra propendere a far pensare che ci sia vera e propria sapienza materiale e carnale, diversa dalla sapienza secondo lo spirito, e che non può certo esser definita sapienza se non esiste l’anima della carne che sia sapiente di ciò che è definito sapienza della carne&#160;<a href="#_FtntDown18_21" id="_FtntUp18_21">[18]</a>. Aggiungono anche: <i>Se la carne combatte contro lo spinto e lo spirito contro la carne affinchè non facciamo quello che vogliamo</i> (<i>Gal</i>.,5, 17), di chi si dice: <i>Affinché non facciamo quello che vogliamo</i>? Certo non dello spirito - dicono essi -, poiché seguire la volontà dello spirito non può essere proibito&#160;<a href="#_FtntDown19_21" id="_FtntUp19_21">[19]</a>; ma neppure della carne che, se non ha anima propria, non avrà neppure volontà: resta perciò che si parli di quell’anima che può aver una sua volontà avversa alla volontà dello spirito. Se la cosa è così, risulta che la volontà di questa anima è intermedia&#160;<a href="#_FtntDown20_21" id="_FtntUp20_21">[20]</a> fra la carne e lo spirito e ubbidisce e serve ad uno dei due, cui avrà scelto di servire: quando essa si assoggetta ai piaceri della carne, rende gli uomini carnali; quando invece si unisce allo spirito, fa vivere nello spirito gli uomini, che per questo son chiamati spirituali&#160;<a href="#_FtntDown21_21" id="_FtntUp21_21">[21]</a>. A questo sembra alludere l’apostolo là dove dice: <i>Voi però non siete nella carne ma nello spirito</i> (<i>Rom</i>.,8, 9).</p>

  <p class="Normal">Ora dobbiamo ricercare quale sia questa volontà intermedia fra la carne e lo spirito, oltre la volontà che è detta della carne o dello spirito. Sappiamo per certo che tutto ciò che è detto essere dello spirito è volontà dello spirito; e quel che è detto essere opera della carne è volontà della carne (<i>Gal</i>.,5, 22. 19). Qual è dunque, oltre queste, la volontà dell’anima, che è nominata in più, a proposito della quale l’apostolo, non volendo che la seguiamo, dice: <i>Affinché non facciate ciò che volete</i> (<i>Gal</i>.,5, 17)? Qui egli sembra indicare che essa non debba aderire a nessuno dei due&#160;<a href="#_FtntDown22_21" id="_FtntUp22_21">[22]</a>, né alla carne né allo spirito. Ma dirà qualcuno che, come è meglio per l’anima fare la propria volontà piuttosto che quella della carne, così è ancora meglio che essa faccia la volontà dello spirito piuttosto che la propria: allora perché l’apostolo dice: <i>Affinché non facciate quello che volete</i>? Perché nella battaglia che si combatte fra la carne e lo spirito non è sempre certa la vittoria dello spirito: anzi è evidente che in moltissimi vince la carne&#160;<a href="#_FtntDown23_22" id="_FtntUp23_21">[23]</a>.</p>

  <p class="Normal">3. Poiché&#160;<a href="#_FtntDown24_20" id="_FtntUp24_20">[24]</a> ci siamo introdotti in discussione molto profonda, è opportuno esaminare le osservazioni che si possono muovere da ogni parte. Vediamo perciò se a questo punto si possa osservare che, come è meglio per l’anima seguire lo spirito allorché questo vince la carne, così, anche se sembra peggio per l’anima seguire la carne che lotta contro lo spirito e vuole attirare a sé l’anima, tuttavia forse sarà meglio per l’anima essere tenuta dalla carne che restare nella sua volontà: infatti finché resta nella sua volontà, allora è quando essa è detta né calda né fredda&#160;<a href="#_FtntDown25_20" id="_FtntUp25_20">[25]</a> (<i>Apoc</i>., 3, 15) ma ferma in condizione intermedia, per cui difficilmente e tardi potrà trovare la conversione. Se invece si unisce alla carne, può accadere talvolta che, diventata finalmente sazia&#160;<a href="#_FtntDown26_20" id="_FtntUp26_20">[26]</a> dei mali che sopporta per i vizi della carne e come stanca dei gravissimi pesi della lussuria e della libidine, si converta più facilmente e velocemente dalle sozzure della materia al desiderio delle cose celesti e alla grazia spirituale. Perciò bisogna ritenere che l’apostolo abbia detto che <i>lo spirito combatte contro la carne e la carne contro lo spirito affinché non facciamo quello che vogliamo</i> (<i>Gal</i>.,5, 17) (cioè quello che è estraneo sia alla volontà dello spirito sia alla volontà della carne) intendendo&#160;<a href="#_FtntDown27_20" id="_FtntUp27_20">[27]</a> che, per dirla in altre parole, per l’uomo è meglio essere nella virtù o nella malvagità piuttosto che in nessuna delle due condizioni: infatti prima che l’anima si converta allo spirito e diventi una cosa sola con lui, finché è unita al corpo e ha pensieri carnali, si trova in condizione né buona né chiaramente cattiva, ma è, per così dire, simile ad un animale&#160;<a href="#_FtntDown28_20" id="_FtntUp28_20">[28]</a>. È meglio che, se può, unendosi allo spirito diventi spirituale: se però non è capace, le conviene seguire la malvagità della carne, piuttosto che, rimanendo nella sua volontà, trovarsi nella condizione di animale irrazionale.</p>

  <p class="Normal">Abbiamo trattato questo argomento, con digressione più ampia di quanto avremmo desiderato, per esaminare le singole opinioni, affinché non si pensasse che noi passiamo sotto silenzio gli argomenti che avanzano coloro i quali si chiedono se non ci sia in noi, oltre quella razionale e celeste, anche un’altra anima, per natura&#160;<a href="#_FtntDown29_18" id="_FtntUp29_18">[29]</a> avversa all’altra, che è chiamata carne, sapienza della carne, anima della carne.</p>

  <p class="Normal">4. Vediamo ora che cosa sian soliti rispondere a queste affermazioni quanti sostengono che uno solo è in noi l’impulso e una sola la vita di una sola e stessa anima, la cui salvezza o perdizione dipende soltanto dalle sue azioni. Per prima cosa&#160;<a href="#_FtntDown30_18" id="_FtntUp30_18">[30]</a> vediamo di che genere siano le passioni che sopportiamo quando ci sentiamo quasi tirati in parti opposte su singole questioni, allorché avviene quasi uno scontro di pensieri nei nostri cuori e ci vengono prospettate alcune parvenze di verità, per cui incliniamo ora da una parte ora dall’altra, e per le quali ora ci sentiamo rimproverati, ora invece approvati da noi stessi. Non c’è nulla di straordinario, se diciamo che i cattivi ingegni hanno giudizi molteplici contrastanti e contraddittori, poiché anche in tutti gli uomini avviene così quando si deve decidere su questione incerta e si osserva e si esamina che cosa più giusto e utile si debba scegliere. Perciò non c’è nulla di strano se due alternative ugualmente verisimili, in contrasto fra loro e che ci propongono cose contrarie, traggano l’animo in opposte direzioni. P. es., se il pensiero invita uno alla fede e al timor di Dio, allora non possiamo dire che la carne combatte contro lo spirito&#160;<a href="#_FtntDown31_17" id="_FtntUp31_17">[31]</a> (<i>Gal</i>.,5, 17); ma se è incerto che cosa sia vero e utile, allora l’anima è tirata in parti opposte. Così quando crediamo che la carne spinga alla libidine ma la ragione resiste bene a questi incitamenti, non dobbiamo pensare che ci sia un principio di vita che resista contro l’altro, ma piuttosto che la natura del corpo cerca di eliminare e gettar fuori l’umore generativo di cui è piena, così come non dobbiamo credere che sia la forza o il principio vitale contrario di un’altra anima che provochi in noi la sete e ci spinga a bere o che ci faccia aver fame e ci spinga a mangiare. Ma come cibo e bevanda son ricercati e poi evacuati per impulsi naturali del corpo, così l’umore del seme naturale, che si è concentrato a poco a poco nella sua sede, desidera esser eliminato e messo fuori; e perché ciò avvenga c’è tanto poco bisogno dello stimolo di eccitazione prodotta da altri, che talvolta l’umore fuoriesce anche da solo.</p>

  <p class="Normal">Perciò quando si dice che la carne combatte contro lo spirito (<i>Gal</i>.,5, 17), costoro intendono che la pratica la necessità e il diletto della carne&#160;<a href="#_FtntDown32_17" id="_FtntUp32_17">[32]</a> spingono l’uomo, distogliendolo e allontanandolo dalle realtà spirituali e divine. Infatti distratti dalle necessità corporee, non abbiamo la possibilità di attendere alle cose divine che ci saranno utili per l’eternità, come inversamente, quando l’anima attende alle cose divine e spirituali ed è unita allo spirito di Dio, diciamo che combatte la carne, non permettendole di abbandonarsi ai piaceri e di lasciarsi trascinare dalla voluttà, da cui per natura trae diletto. E spiegano il passo in cui è detto: La sapienza della carne è nemica di Dio (<i>Rom</i>.,8, 7) non nel senso che la carne abbia veramente un’anima propria e una sua sapienza, ma nel senso che, come impropriamente&#160;<a href="#_FtntDown33_15" id="_FtntUp33_15">[33]</a> diciamo che la terra ha sete e desidera l’acqua (dove diciamo desidera non in senso proprio ma figurato, come se dicessimo ancora che una casa&#160;<a href="#_FtntDown34_14" id="_FtntUp34_14">[34]</a> desidera essere ricostruita e cose del genere), così bisogna intendere anche la sapienza della carne e il passo in cui è detto che la carne desidera contro lo spirito (<i>Gal</i>.,5, 17). Aggiungono altresì il passo in cui è detto: <i>La voce del sangue di tuo fratello grida a me dalla terra</i> (<i>Gen</i>.,4, 10). Ciò che grida a Dio non è propriamente il sangue versato, ma in senso figurato si dice che il sangue grida, poiché si chiede a Dio vendetta su colui che ha versato il sangue. E quel che dice l’apostolo: <i>Mi accorgo di un’altra legge nelle mie membra</i> (<i>Rom</i>.,7, 23) interpretano come se Paolo abbia voluto dire che chi vuole attendere alla parola di Dio viene distratto e distolto dalle necessità e dalla pratica del corpo, che di esso costituiscono come una legge e gli impediscono di attendere alla sapienza di Dio (<i>I Cor</i>., 1, 24) e di contemplare più attentamente i misteri divini.</p>

  <p class="Normal">5. Quanto poi al fatto che fra le opere della carne sono ricordate anche scissioni, manifestazioni d’invidia, discordie, ecc. (<i>Gal</i>.,5, 19 segg.), essi intendono nel senso che l’anima, avendo acquistato sensibilità più grossolana per essersi abbandonata alle passioni del corpo, oppressa dalla mole dei vizi e incapace di sensibilità acuta e spirituale, è detta come fosse diventata carne e trae nome da quella cui più si applica e si dedica. Aggiungono ancora quelli che esaminano questi argomenti: Chi sarà, chi diremo creatore&#160;<a href="#_FtntDown35_14" id="_FtntUp35_14">[35]</a> di questo senso cattivo, che è detto senso della carne?, perché essi sostengono che nessun altro bisogna credere creatore dell’anima e della carne se non Dio. E se sosteniamo che nella sua creazione il Dio buono ha creato qualcosa che gli è nemico, certo ciò sembrerà assurdo. Pertanto se è scritto che la sapienza della carne è nemica di Dio (<i>Rom</i>.,8, 7) e noi diciamo che ciò è avvenuto dalla creazione, sembrerà che Dio stesso abbia creato una natura a lui nemica che non può essere soggetta né a lui né alla sua legge (<i>Rom</i>.,8, 7), se si riterrà dotata di anima propria la carne su cui si fanno queste affermazioni. Ma se si accetta questo concetto, che differenza c’è rispetto a coloro che affermano la creazione di diverse nature&#160;<a href="#_FtntDown36_14" id="_FtntUp36_14">[36]</a> di anime, destinate per costituzione alla salvezza o alla perdizione? E questo affermano soltanto gli eretici, che non riuscendo a spiegare secondo l’ortodossia la giustizia di Dio, propongono trovate di questo genere.</p>

  <p class="Normal">Per quanto abbiamo potuto, nella persona dei singoli contendenti abbiamo proposto ciò che si poteva dire a mo’ di disputa sulle singole dottrine. Il lettore sceglierà&#160;<a href="#_FtntDown37_14" id="_FtntUp37_14">[37]</a> la spiegazione che gli sembrerà più accettabile.</p>

  <hr/>

  <p class="NotaPie"><a href="#_FtntUp1_24" id="_FtntDown1_24">[1]</a> Origene aveva iniziato la trattazione sulle tentazioni parlando delle tentazioni umane (III, 2, 2), ma solo nell’àmbito di contesto dedicato alle tentazioni che provengono dalle potenze avverse; e su questo ultimo argomento egli si sofferma fino alla fine del cap. 3. In questa ultima parte della sezione dedicata alle tentazioni Origene esordisce manifestando l’intenzione di tornare alle tentazioni umane, che provengono dalla carne e dal sangue, ma in realtà egli qui tratta di una sola questione: se, cioè, esistano in noi due anime ovvero una sola, accantonando sùbito la tradizionale dottrina della divisione dell’anima in tre parti. Il continuo riferimento agli stimoli al peccato che provengono dalla (anima della) carne giustifica la trattazione dell’argomento in questa sede; ma in realtà esso si presenta come integrazione di quanto sulla natura dell’anima Origene aveva esposto a II, 8 e variamente accennato altrove (soprattutto a II, 10, 7). Si tratta perciò di esposizione molto omogenea e unitaria, che in certo modo giustifica il titolo che la caratterizza nella tradizione latina. Dopo l’esposizione del problema (§ 1), Origene adduce gli argomenti che a favore dell’esistenza di un’anima della carne a fianco dell’anima spirituale si possono trarre dalla scrittura (§§ 2-3); quindi spiega come questi passi scritturistici possano essere interpretati alla luce della dottrina che ammette in noi una sola anima. La questione è lasciata aperta alla scelta del lettore; e l’incertezza di Origene è più che giustificata, perché la questione qui proposta e discussa, in ultima analisi, riflette l’oscillazione e l’interferenza, già da noi accennata (II, 8, 4), fra lo schema antropologico binario e lo schema ternario. Proprio la problematicità della trattazione qui svolta fa capire quanto bisogna essere prudenti nel presentare Origene partigiano dell’una o dell’altra soluzione.</p>

  <p class="NotaPie"><a href="#_FtntUp2_24" id="_FtntDown2_24">[2]</a> Il titolo del capitolo nei mss. è spostato dopo <i>nemica di Dio</i> (1. 4).</p>

  <p class="NotaPie"><a href="#_FtntUp3_24" id="_FtntDown3_24">[3]</a> Numenio, in conseguenza della distinzione fra Dio e materia, distingueva due anime del mondo e analogamente due anime nell'uomo, un principio vitale derivante dalla materia e un principio razionale derivante da Dio: cfr. <span class="Vers">Stob</span>., I, 25, p. 350; cfr. anche <span class="Vers">Porph</span>., <i>De abst</i>., I, 40; <span class="Vers">Festugière</span>, <i>Les doctrines de l’âme,</i> Paris, 1953, p. 45. In ambiente cristiano troviamo spesso affermata la presenza in noi di due princìpi attivi, uno di natura animale (anima, spirito corporeo) ed uno di natura superiore (spirito): cfr. <span class="Vers">Tat</span>., <i>Ad Graec</i>., 12; <span class="Vers">Tert</span>., <i>De anima,</i> 10 seg.; <span class="Vers">Clem</span>., <i>Str</i>., VI, 16, 135; <i>Exc. ex Theod</i>., 50 (anima psichica e anima ilica): il principio inferiore è strettamente associato al corpo: cfr. <span class="Vers">Tat</span>., <i>Ad Graec</i>., 16.</p>

  <p class="NotaPie"><a href="#_FtntUp4_24" id="_FtntDown4_24">[4]</a> Che il corpo, in quanto materiale, non avesse in sé possibilità di vita se non animato dall’anima era ammesso da tutti, pagani e cristiani. Tanto più da Origene, che concepisce la materia come sostrato amorfo, alla maniera degli Stoici (II, 1, 4), si da poter essere vivificata solo da un principio esterno, anche se con essa strettamente collegato.</p>

  <p class="NotaPie"><a href="#_FtntUp5_24" id="_FtntDown5_24">[5]</a> Per Origene l’uomo, in quanto persona, soggetto, essenza individuale, si identifica con l’anima: il corpo ha soltanto funzione accessoria e accidentale, conseguenza del peccato delle creature razionali: cfr., p. es., l’identificazione Cristo = anima di Cristo a II, 6, 4. 7. Cfr. anche <i>C. Cels</i>., VII, 38; <i>De Pr</i>., IV, 2, 7; <i>Ho. Iud</i>., 6, 5.</p>

  <p class="NotaPie"><a href="#_FtntUp6_24" id="_FtntDown6_24">[6]</a> Si tratta della famosa dottrina della tripartizione dell’anima in razionale irascibile e concupiscibile rimontante a Platone e largamente accettata dalla tradizione scolastica: Cfr. <span class="Vers">Plat</span>., <i>Rep</i>., IV, 436 A segg.; <i>Phaedr</i>., 246 A seg. Origene la riporta a Platone a <i>C. Cels</i>., V, 47.</p>

  <p class="NotaPie"><a href="#_FtntUp7_24" id="_FtntDown7_24">[7]</a> Sul ricorso alla scrittura come fondamento di verità cfr. I, 3, 1 e nota. La difficoltà rilevata da Origene presumibilmente riguardava non tanto la generica divisione dell’anima in parti, quanto specificamente la distinzione in <i>tre</i> parti: infatti a II, 10, 7 egli non ha difficoltà a parlare di due parti dell’anima. D’altra parte egli doveva essere restio ad ammettere la coesistenza di più principi opposti fra loro (razionale e concupiscibile) in un’unica anima: in questo senso era se mai preferibile per lui ammettere due entità distinte, tanto più che la scrittura gli parlava dell’anima della carne: cfr. <i>Lev</i>., 17, 14 e <i>infra</i>. Va comunque rilevato che occasionalmente Origene sfrutta per la sua esegesi la tripartizione qui rifiutata: cfr. <i>Ho. Ez</i>., 1, 16; <i>Sel. in Ps</i>., 17, 29, PG XII, 1236</p>

  <p class="NotaPie"><a href="#_FtntUp8_24" id="_FtntDown8_24">[8]</a> Da quanto viene detto a chiusura di capitolo si ricava che solo fittiziamente Origene ha presentato gli argomenti prò e contro la dottrina delle due anime come sostenuti da diversi antagonisti. L’uso di questo procedimento di scuola, che permetteva di collocare meglio in luce le tesi in contrasto, è ricordato da Panfilo come frequente in Origene: cfr. PG XVII, 607 seg</p>

  <p class="NotaPie"><a href="#_FtntUp9_24" id="_FtntDown9_24">[9]</a> Di vera e propria anima terrena (γεώδες), materiale, irrazionale e consustanziale all’anima delle bestie si parla a <i>Exc. ex Theod</i>., 50: essa coesiste con l’anima psichica vera e propria. Clemente parla di anima corporea, e, in contesto platonizzante, di spirito corporeo: <i>Str</i>., VII, 12, 79; VI, 16, 136: cfr. anche <i>Exc. ex Theod</i>., 81. La distinzione fra anima celeste (sopra è detta <i>divinior)</i> e anima terrena strettamente connessa con la carne si adatta bene allo schema antropologico binario anima-corpo (cfr. II, 8, 4 in nota): l’anima terrena rappresenta l’elemento, corporeo ma vitale, che anima il corpo di per sé incapace di vita (cfr. una concezione analoga a <i>Apohr. Iohann</i>., 51): in quanto connessa col corpo, essa si oppone all’altra anima. In questo senso Origene parla usualmente di carne, alludendo implicitamente al principio vitale che anima tale carne: cfr. <i>infra</i> e II, 8, 4 in nota. A <i>Co. Io</i>., XIII, 23 egli parla di πνεῦμα e πνοἠ σωματικώτερα.</p>

  <p class="NotaPie"><a href="#_FtntUp10_24" id="_FtntDown10_24">[10]</a> Abbiamo già visto come Origene introduca gli esempi di Giacobbe Giovanni e Geremia per dimostrare la preesistenza delle anime: I, 7, 4; II, 9, 7; III, 3, 5. Il fatto che egli adduca anche qui i tre esempi va inteso come chiara allusione a quella dottrina: l’anima superiore è la creatura razionale decaduta dalla sua primitiva condizione e inserita nel corpo (cfr. <i>immessa in noi dal cielo)</i>.</p>

  <p class="NotaPie"><a href="#_FtntUp11_24" id="_FtntDown11_24">[11]</a> Origene spiega l’origine dell’anima inferiore e corporea con la teoria traducianista (l’anima è generata insieme col corpo da un seme corporeo), con cui taluni volevano spiegare materialisticamente l’origine dell’anima vera e propria: cfr. I, <i>Praef</i>., 5; <span class="Vers">Tert</span>., <i>De anima,</i> 27. Più in generale, la concezione di un’anima <i>naturaliter</i> non immortale è largamente diffusa in questo tempo: cfr. <span class="Vers">Iust</span>., <i>Dial. c. Tryph</i>., 6; <i>Tat</i>., <i>Ad Graeo</i>., 13; <span class="Vers">Heracl</span>., <i>Frag</i>., 40</p>

  <p class="NotaPie"><a href="#_FtntUp12_24" id="_FtntDown12_24">[12]</a> Cfr. la connessione fra <i>Gal</i>., 5, 17 e <i>Lev</i>., 17, 14 e la sostanziale identificazione fra carne e anima della carne a <i>De Orat</i>., 29, 2, in un contesto in cui si tratta di tentazioni umane. A <i>Dial. c. Her</i>., 16-23 il passo del Levitico è interpretato in senso simbolico: l’anima dà vita all’uomo spirituale così come il sangue l’assicura all’uomo materiale. Analogamente a <i>Sel. in Ez</i>., PG XIII, 817 il sangue è detto simbolo della forza vitale dell’anima.</p>

  <p class="NotaPie"><a href="#_FtntUp13_23" id="_FtntDown13_23">[13]</a> Di contro Origene colloca, nel cuore l’<i>hegemonikòn,</i> cioè l’anima celeste, o la parte più eccelsa dell’anima: <i>Co. Io</i>., II, 35 (29); VI, 38 (22); <i>De Orat</i>., 29, 2; <i>Ho. Ios</i>., 6, 5.</p>

  <p class="NotaPie"><a href="#_FtntUp14_23" id="_FtntDown14_23">[14]</a> Cfr. <i>Co. Io</i>., XIII, 23.</p>

  <p class="NotaPie"><a href="#_FtntUp15_23" id="_FtntDown15_23">[15]</a> Secondo questa obiezione, le varie espressioni in cui si parla di anima della carne, sapienza della carne, ecc. debbono essere considerate come esempio di parlare figurato, per cui si finge del corpo una vitalità che esso per natura non possiede.</p>

  <p class="NotaPie"><a href="#_FtntUp16_22" id="_FtntDown16_22">[16]</a> Per rispondere all’obiezione, Origene da <i>Gal</i>., 5, 19 segg. adduce alcune passioni, cattive per certo ma non connesse immediatamente con le inclinazioni naturali della carne. In tal senso l’anima della carne comincia a prospettarsi non soltanto come il principio vitale che anima il corpo, ma come entità capace di vita e passioni proprie, che vengono presentate come esclusivamente negative. In altri termini, l’anima della carne non fa più un tutt’uno col corpo ma comincia a distinguersene. L’opposizione che qui viene introdotta fra anima e spirito fa comprendere che allo schema binario finora seguito (cfr. <i>supra)</i> comincia a sovrapporsi lo schema ternario spirito-anima-carne (cfr. II, 8, 4 in nota). La sovrapposizione, o meglio la sostituzione del secondo schema al primo diventa completa più giù, dove si parla dell’anima come di entità intermedia fra la carne e lo spirito e libera di scegliere fra il servizio dell'una o dell’altro. La contraddizione che ne risulta nell’àmbito dello stesso contesto è netta: prima l’anima della carne è presentata come spirito vitale del corpo, corporea, spirito materiale costitutivamente opposto all’anima superiore, incapace di vivere privo del corpo; poi si parla dell’anima come capace di vita e azione propria, capace di scegliere fra il male (carne) e il bene (spirito), quindi capace, in questo secondo caso, di assicurarsi l’immortalità nel senso pieno con cui Origene intende questo concetto (<i>Co. Io</i>., XIII, 61 [59]; <i>De Pr</i>., II, 3, 2 e nota). Oltre questa fondamentale, altre contraddizioni rileveremo nel corso della argomentazione. Anche ammettendo incertezze e oscillazioni di Origene fra i due schemi, il contrasto è qui tanto grave ed evidente da far pensare che forse Rufino non sia riuscito a rendere in tutti i particolari e nella esatta articolazione il senso della esposizione origeniana.</p>

  <p class="NotaPie"><a href="#_FtntUp17_21" id="_FtntDown17_21">[17]</a> Ruf. <i>ex seminis traduce</i>. È locuzione cara a Rufino che l’adopera, oltre che a I, <i>Praef</i>., 5, anche nella sua <i>Apologia</i> ad Anastasio, cap. 6 e, non in relazione all’anima, a <i>Bened. Patr</i>., II, 26. L’espressione era già diventata tecnica per indicare la derivazione materiale di un’anima dall’altra insieme col corpo (traducianismo): cfr. <span class="Vers">Tert</span>., <i>De anima,</i> 9, 6; 36, 4; <i>Adv. Valent</i>., 25, 3. A <i>Co. Io</i>., II, 30 (24) Origene esprime lo stesso concetto con περἰ ψυχῆς... συνεσπαρμένες σώματι. Il concetto di anima intrinsecamente cattiva, materiale (anche se di materia invisibile), trasmissibile per tramite del seme ci porta in ambiente gnostico: cfr. <i>Exc. ex Theod</i>., 50; 55.</p>

  <p class="NotaPie"><a href="#_FtntUp18_21" id="_FtntDown18_21">[18]</a> L’anima della carne si profila ormai non più come semplice principio vitale del corpo, ma come entità capace di sapienza (anche se nel male), perciò come entità capace di indirizzare l’uomo nel male non solo con i sensi ma anche con l’intelletto. Anche questa capacità fa pensare all’anima dica dei Valentiniani. Sui limiti nei quali si deve intendere questa attività intellettiva cfr. quanto osservo a « Riv. St. Lett. Relig. », 1966, p. 18. Di solito Origene non forza tanto a fondo il passo paolino, ma ne fa uso generico, contrapponendo la sapienza secondo la carne (= umana) alla sapienza di Dio: cfr., p. es., <i>C. Cels</i>., III, 48; VI, 14; VII, 60.</p>

  <p class="NotaPie"><a href="#_FtntUp19_21" id="_FtntDown19_21">[19]</a> Lo spirito, qui concepito, in conformità con Paolo, come elemento divino e non come parte superiore dell’uomo (cfr. <i>Introduzione,</i> pp. 76 seg.), nella sua intrinseca bontà non può indurre l’uomo che al bene, perciò Paolo non può spingerci a non realizzarne la volontà. D’altra parte la carne, se la concepiamo priva di una sua anima, è solo entità inerte, incapace di opporre la sua volontà alla volontà dello spirito. Non resta che ammettere una volontà dell’anima (della carne) capace di opporsi alla volontà dello spirito e di volere cose non buone. Qui perciò si ammettono due volontà: dello spirito e dell’anima (della carne); ma più giù si parla di volontà dell’anima intermedia fra le volontà dello spirito e della carne. Per la particolare interpretazione che Origene dà del passo di Paolo cfr. <i>infra</i>.</p>

  <p class="NotaPie"><a href="#_FtntUp20_21" id="_FtntDown20_21">[20]</a> Cfr. <i>Co. Io</i>., XXXII, 18 (11); <i>Co. Rom</i>., I, 18; <i>Ho. Lev</i>., 2, 2; <i>De Pr</i>., II, 8, 4 e nota. Per la contraddizione, per cui quella che prima era anima della carne ora si presenta come intermedia fra lo spirito e la carne e capace anche di volgersi al bene, cfr. <i>supra</i>. Per il valore di <i>medium</i> in Origene cfr.III, 2, 7.</p>

  <p class="NotaPie"><a href="#_FtntUp21_21" id="_FtntDown21_21">[21]</a> La sorte dell’anima viene presentata in maniera affine a quella del corrispondente uomo psichico dei Valentiniani, libero di scegliere fra l’adesione allo spirito o alla materia: <span class="Vers">Iren</span>., <i>Adv. Haer</i>., I, 6, 1; I, 7, 5; <i>Exc. ex Theod</i>., 56. Anche la terminologia è sostanzialmente la stessa. Ma per Origene tutte le distinzioni fra gli uomini dipendono solo dalla volontà e non dalla natura, come invece gli Gnostici volevano per ilici e spirituali: cfr. <i>Co. Io</i>., II, 21 (15): <i>De Pr</i>., I, 8, 2; II, 9, 5.</p>

  <p class="NotaPie"><a href="#_FtntUp22_21" id="_FtntDown22_21">[22]</a> Ammettendo la volontà dell’anima intermedia fra la carne e lo spirito, il passo paolino potrebbe essere interpretato nel senso che l’anima, tirata da quelli in senso opposto, non riesce a fare la sua volontà ma si deve necessariamente adeguare a quella della carne o dello spirito. E ciò potrebbe sembrar qui deprecato da Paolo. Ma questa interpretazione viene sùbito scartata.</p>

  <p class="NotaPie"><a href="#_FtntUp23_21" id="_FtntDown23_22">[23]</a> Se si considera l’anima come intermedia fra lo spirito e la carne, l’espressione paolina va intesa come invito di Paolo ai Cristiani ad opporsi alla volontà dell’anima che troppo spesso inclina verso la carne anziché verso lo spirito.</p>

  <p class="NotaPie"><a href="#_FtntUp24_20" id="_FtntDown24_20">[24]</a> Dalle ultime espressioni di questo § 3 ricaviamo che in esso Origene ha voluto fare una digressione. In effetto l’argomento non è direttamente connesso con la questione delle due anime, ma sviluppa un tema morale caro ad Origene, a parziale modifica di quanto era stato detto immediatamente prima in merito all’anima per cui sarebbe meglio seguire la propria volontà che la volontà della carne. Anche se in linea teorica ciò è esatto, praticamente è preferibile abbracciare risolutamente il male piuttosto che mantenersi in posizione di indifferenza morale. Infatti l’eccesso del male può provocare disgusto e ritorno al bene prima e più facilmente che non la condizione di tiepida indifferenza.</p>

  <p class="NotaPie"><a href="#_FtntUp25_20" id="_FtntDown25_20">[25]</a> La tricotomia spirito-anima-carne comporta necessariamente degradazione dell’anima rispetto all’eccellenza di cui essa gode nella tradizionale dicotomia anima-corpo (cfr. M. Simonetti, in « Riv. St. Lett. Relig. », 1966, pp. 9 segg.), e la colloca in posizione di indifferenza morale che Origene valuta con molto sfavore. In effetto egli tende a considerare molto difficile a verificarsi questa posizione di indifferenza (cfr. III, 2, 7 in nota): in un passo riportato da Girolamo (<i>In Gal</i>., III, PL XXVI, 439 seg.) prima egli sulla base di <i>I Cor</i>., 2, 14 considera <i>animales </i>i filosofi in quanto incapaci di penetrare le cose dello spirito; poi porta l’esempio dell’oro (= anima), che, celato nella terra (= carne), si confonde con essa e acquista dignità solo se purificato col fuoco (= spirito), mentre nella posizione intermedia (estratto ma non purificato), ha dell’oro nome e aspetto, ma non valore.</p>

  <p class="NotaPie"><a href="#_FtntUp26_20" id="_FtntDown26_20">[26]</a> Sulla sazietà del male cfr. III, 1, 17; III, 1, 13 (Ruf.) e nota.</p>

  <p class="NotaPie"><a href="#_FtntUp27_20" id="_FtntDown27_20">[27]</a> Osservato alla luce della negatività con cui Origene giudica l’indifferenza morale dell’anima, il passo paolino si può intendere nel senso che è necessario per il Cristiano non fare la volontà dell’anima, sia volgendosi allo spirito sia anche a costo di abbandonarsi alla carne.</p>

  <p class="NotaPie"><a href="#_FtntUp28_20" id="_FtntDown28_20">[28]</a> Ruf. <i>animali,</i> che rende il greco ζῷον: cfr. III, 1, 2. 3. È più difficile ammettere che l’originale recasse ψυχικόνov. Più giù si parla di <i>animale irrazionale</i>: cioè lo stato di indifferenza dell'anima è assimilato a quello delle bestie. È qui evidente l’influsso dell’intellettualismo greco, che identificava il bene morale con il vivere secondo ragione e che considerava di origine divina la parte razionale dell’anima (νοῦς). A maggior ragione questa tendenza è condivisa da Origene, per cui il concetto di ragione (= logos) è sempre pregnante, in quanto implica partecipazione dell’anima razionale alla ragione (= logos) divina: cfr. <i>Co. Io</i>., VI, 38 (22); XX, 23 (20); <i>De Pr</i>., I, 3, 6. Da questo contesto è chiaro che Origene tendeva a profilare lo stato indifferente dell’anima come sia pur incipiente adesione alla condizione di vita carnale. Ciò in parte può spiegare la sua oscillazione fra la concezione dell’anima intermedia e la concezione dell’anima della carne, espressione della vita e dei desideri di questa, anche se non basta a sanare la contraddizione cui sopra abbiamo accennato, per cui prima l’anima viene identificata con la carne ed i suoi desideri perversi e poi ne viene distinta, in quanto considerata capace di staccarsene per aderire allo spirito.</p>

  <p class="NotaPie"><a href="#_FtntUp29_18" id="_FtntDown29_18">[29]</a> Ruf. <i>naturalìter,</i> che rende φυσικῶς. L’anima per natura avversa all’anima razionale fa pensare all’anima ilica degli Gnostici e ci riporta allo schema binario con cui era iniziata la trattazione. Anche la successiva presentazione della tesi di un’unica anima è fatta in opposizione alla dottrina gnostica dell’anima spirituale per natura destinata alla salvezza e dell’anima ilica per natura destinata alla perdizione.</p>

  <p class="NotaPie"><a href="#_FtntUp30_18" id="_FtntDown30_18">[30]</a> I conflitti interiori e la lotta contro le inclinazioni che ci spingono al male vengono ora spiegati in due modi: i) incertezza di valutazione dell’anima, che perciò è tratta in direzioni opposte, che le si presentano con ugual grado di persuasività (cfr. il πιθανόν della filosofia stoica: SVF II, 25. 64); 2) necessità fisiologiche dell’organismo umano, che l’anima può volgere al male. La dimostrazione è svolta in due parti: nella prima sintetica si espongono i princìpi generali; nella seconda si discutono analiticamente i passi scritturistici precedentemente addotti a provare l’esistenza di una seconda anima.</p>

  <p class="NotaPie"><a href="#_FtntUp31_17" id="_FtntDown31_17">[31]</a> Nel senso che l’anima non può ingannarsi sul fine cui deve tendere: ciò non toglie che altri ostacoli la possano impedire, e che addirittura l’anima, oppressa dai piaceri della carne, non riesca a percepire bene il suo fine: cfr. <i>infra</i>.</p>

  <p class="NotaPie"><a href="#_FtntUp32_17" id="_FtntDown32_17">[32]</a> Secondo questa concezione rigidamente unitaria, l’anima è concepita insieme come principio di vita razionale e principio vitale del corpo: in questo senso per carne che desidera contro lo spirito si intende l’anima stessa che si fa attrarre dalle necessità fisiologiche del corpo traendone illecito diletto. Il contesto, in cui si parla di spirito anima e carne sembra riportarci allo schema ternario con l’anima intermedia, ma solo in apparenza. Infatti lo spirito di cui qui si parla è lo spirito di Dio, cioè l’aiuto della grazia divina, e non lo spirito inteso come parte superiore dell'uomo in opposizione all’anima. In realtà qui lo schema binario anima-corpo è inteso in senso particolarmente rigido, in quanto, come abbiamo accennato, l’anima è considerata anche come principio vitale del corpo (= anima della carne), che risulta perciò in sé privo di qualsiasi possibilità di vita anche inferiore.</p>

  <p class="NotaPie"><a href="#_FtntUp33_15" id="_FtntDown33_15">[33]</a> Viene ripreso e sviluppato l’argomento già abbozzato a p. 439, 11. 21 segg.</p>

  <p class="NotaPie"><a href="#_FtntUp34_14" id="_FtntDown34_14">[34]</a> Come esempio di cosa assolutamente inanimata, priva di vita.</p>

  <p class="NotaPie"><a href="#_FtntUp35_14" id="_FtntDown35_14">[35]</a> Questo argomento è debole. Infatti si poteva facilmente obiettare che il senso della carne nemico di Dio non era stato creato da questo ma era sorto nell’uomo in conseguenza della corruzione apportata dal peccato di Adamo (<i>=</i> delle creature razionali), come variamente afferma Origene: cfr. <i>C. Cels</i>., IV, 40; <i>Co. Rom</i>., V, 2. 3. 4.</p>

  <p class="NotaPie"><a href="#_FtntUp36_14" id="_FtntDown36_14">[36]</a> Ancora una volta la critica alla teoria delle due anime si colora di tinte antignostiche. D’altra parte, il fatto che Origene alla fine lascia la questione aperta fa capire che per lui questa teoria non era inaccettabile: tale era solo la dottrina gnostica che considerava alcuni, anzi quasi tutti gli uomini dotati solo di anima ilica e perciò destinati alla dissoluzione insieme col corpo. Non risultava invece incompatibile con la regola di fede ammettere nel corpo un principio di vitalità inferiore distinto dall’anima e destinato a perire col corpo. Sui pochi cenni della <i>regula fidei </i>sull’anima cfr. I, <i>praef</i>., 5.</p>

  <p class="NotaPie"><a href="#_FtntUp37_14" id="_FtntDown37_14">[37]</a> Per analoghe espressioni, che lasciano al lettore la scelta fra varie soluzioni di una questione cfr., p. es., I, 6, 4; I, 7, 1; II, 3, 7.</p>

  <div class="fixedButton">
    <a href="#start_24"><img src="../Images/Flecha.png" width="50%"/></a>
  </div>

  <a id="section_25"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_37">5.&#160;<a href="#_FtntDown1_25" id="_FtntUp1_25">[1]</a> IL MONDO, CHE HA AVUTO INIZIO NEL TEMPO,<br/>È STATO CREATO ED È CORRUTTIBILE&#160;<a href="#_FtntDown2_25" id="_FtntUp2_25">[2]</a></h2>

  <p class="Normal">1. Dopo aver trattato questi argomenti, poiché la dottrina della chiesa soprattutto sulla fede&#160;<a href="#_FtntDown3_25" id="_FtntUp3_25">[3]</a> della nostra storia afferma&#160;<a href="#_FtntDown4_25" id="_FtntUp4_25">[4]</a> che questo mondo è stato creato, ha avuto inizio in un tempo determinato, e avrà termine per la sua corruttibilità con una fine dichiarata a tutti, non sembra fuor di luogo riprendere ancora un po’ questo punto. Per quanto riguarda la testimonianza delle scritture, la dimostrazione è quanto mai facile. E infatti gli eretici&#160;<a href="#_FtntDown5_25" id="_FtntUp5_25">[5]</a>, che pur sono in contrasto su molti altri punti, invece su questo, cedendo all’autorità delle scritture, sono d’accordo con noi.</p>

  <p class="Normal">Sulla creazione del mondo quale altra parte della scrittura ci potrà dar notizia più di quella che Mosè scrisse sulla sua origine? (<i>Gen</i>.,1). Benché essa racchiuda in sé concetti più elevati di quelli che sembra mettere in evidenza il racconto letterale, e contenga quasi sempre un senso spirituale, coprendo a mo’ di velo con la lettera del testo&#160;<a href="#_FtntDown6_25" id="_FtntUp6_25">[6]</a> verità segrete e profonde (<i>II Cor</i>.,3, 14 segg.), tuttavia le parole del narratore indicano che tutto l’universo visibile è stato creato in un determinato tempo. Della fine del mondo ci dà notizia prima Giacobbe allorché rivolto ai figli dichiara: <i>Venite a me, figli di Giacobbe, affinché vi annunzi ciò che avverrà negli ultimi giorni o dopo gli ultimi giorni</i>&#160;<a href="#_FtntDown7_25" id="_FtntUp7_25">[7]</a> (<i>Gen</i>.,49, 1): se ci sono gli ultimi giorni o un tempo dopo gli ultimi giorni, necessariamente avranno termine i giorni che hanno avuto inizio. Anche Davide dice&#160;<a href="#_FtntDown8_25" id="_FtntUp8_25">[8]</a>: <i>I cieli periranno, invece tu resti; essi invecchieranno tutti come un vestito, e come un vestito tu li cambierai, e saranno cambiati: tu invece sei lo stesso e gli anni tuoi non verranno meno</i> (<i>Ps</i>.,101, 27 seg.). Il nostro signore e salvatore, quando dice: <i>Il creatore in principio li ha fatti maschio e femmine</i> (<i>Mt</i>.,19, 4), attesta anche che il mondo è stato fatto; e ancora, quando dice: <i>Cielo e terra passeranno, ma le mie parole non passeranno</i> (<i>Mt</i>.,24, 35), dichiara che il mondo è corruttibile e avrà termine. Anche l’apostolo afferma chiaramente la fine del mondo, quando dice&#160;<a href="#_FtntDown9_25" id="_FtntUp9_25">[9]</a>: <i>Infatti la creazione è sottoposta alla vanità, non per sua volontà ma per colui che l’ha assoggettata, con la speranza che anche la creazione sarà liberata dalla servitù della corruzione alla libertà della gloria dei figli di Dio</i> (<i>Rom</i>.,8,20 seg.) e ancora: <i>Infatti passerà la figura di questo mondo</i> (<i>I Cor</i>., 7,31). E là dove dice che la creazione è stata sottoposta alla vanità, dichiara anche il suo inizio: se infatti la creazione è stata sottoposta alla vanità per una speranza, certo è stata sottoposta per un motivo, e ciò che esiste per un motivo, necessariamente ha avuto inizio: infatti senza alcun inizio la creazione non poteva essere sottoposta alla vanità, né poteva sperare di essere liberata dalla servitù della corruzione se non aveva cominciato a servire alla corruzione. Se uno cercherà con comodo, troverà molti altri passi della sacra scrittura nei quali si dice che il mondo ha avuto inizio e spera di aver fine.</p>

  <p class="Normal">2. Se poi qualcuno su questo punto non accetterà&#160;<a href="#_FtntDown10_25" id="_FtntUp10_25">[10]</a> l’autorità della scrittura e della fede, gli chiederemo se, secondo lui, Dio può comprendere tutte le cose oppure no. Se egli dirà che non può, la risposta è manifestamente empia. Se invece, come è inevitabile, risponde che Dio comprende tutte le cose, risulta che tutte queste cose, per il fatto stesso di essere comprese, debbono avere inizio e fine: infatti ciò che è assolutamente senza inizio, non può essere compreso in tutta la sua totalità, perché, per quanto l’intelletto si possa dilatare, di tanto la possibilità di comprensione totale gli sarà indefinitamente spostata e protratta, là dove non c’è inizio.</p>

  <p class="Normal">3. Ma alcuni son soliti obiettarci&#160;<a href="#_FtntDown11_25" id="_FtntUp11_25">[11]</a>: Se il mondo ha avuto inizio nel tempo, cosa faceva Dio prima che cominciasse il mondo? Infatti è insieme empio e inconcepibile sostenere che la natura di Dio possa restare immobile ed inerte, o pensare che la sua bontà in un qualche momento non abbia fatto il bene o che la sua onnipotenza non abbia esercitato il dominio. Ecco quanto obiettano a noi che sosteniamo che il mondo ha avuto inizio in un tempo determinato e che, sulla fede della scrittura, numeriamo anche i suoi anni. A questa difficoltà credo che nessuno degli eretici&#160;<a href="#_FtntDown12_25" id="_FtntUp12_25">[12]</a> potrà facilmente dare risposta sulla base della sua dottrina. Noi&#160;<a href="#_FtntDown13_24" id="_FtntUp13_24">[13]</a> cercando di rispondere con coerenza e in armonia con la regola di pietà&#160;<a href="#_FtntDown14_24" id="_FtntUp14_24">[14]</a>, diremo che Dio non ha cominciato ad agire per la prima volta quando ha creato questo mondo visibile; ma crediamo che, come dopo la fine di questo mondo ce ne sarà un altro, così prima di questo ce ne sono stati altri&#160;<a href="#_FtntDown15_24" id="_FtntUp15_24">[15]</a>. L’una e l’altra affermazione sono confermate dall’autorità della scrittura. Infatti Isaia&#160;<a href="#_FtntDown16_23" id="_FtntUp16_23">[16]</a> insegna che dopo questo ci sarà un altro mondo, dicendo: <i>Ci sarà un cielo nuovo ed una terra nuova, che io farò rimanere al mio cospetto, dice il signore</i> (<i>Is</i>.,66, 22). L’Ecclesiaste dichiara che prima di questo mondo ce ne sono stati anche altri, dicendo: <i>Che cosa e stato? Ciò che sarà ancora. Che cosa è stato creato? Ciò che sarà creato ancora. Non c’è nulla di nuovo sotto il sole. Se uno dirà: Ecco questo è nuovo, ciò già è esistito nei secoli prima di noi</i> (<i>Eccl</i>., 1, 9 seg.). Queste attestazioni confermano insieme ambedue i punti: che mondi sono esistiti prima ed esisteranno dopo. Però non dobbiamo credere che possano esistere più mondi insieme&#160;<a href="#_FtntDown17_22" id="_FtntUp17_22">[17]</a>: ma dopo questo ce ne sarà a sua volta un altro. Ma su questo argomento non è necessario ripetere ora punto per punto ciò che già precedentemente&#160;<a href="#_FtntDown18_22" id="_FtntUp18_22">[18]</a> abbiamo esposto.</p>

  <p class="Normal">4. Non ritengo invece che si debba trascurare il fatto che la scrittura ha indicato la creazione del mondo&#160;<a href="#_FtntDown19_22" id="_FtntUp19_22">[19]</a> con parola nuova e precisa, parlando di καταβολή del mondo (il termine&#160;<a href="#_FtntDown20_22" id="_FtntUp20_22">[20]</a> è statò impropriamente reso in latino con creazione del mondo; ma καταβολή in greco significa piuttosto <i>gettar giù, cioè gettare dall’alto</i>; e impropriamente in latino, come abbiamo accennato, hanno tradotto creazione del mondo).</p>

  <p class="Normal">Così nel vangelo secondo Giovanni&#160;<a href="#_FtntDown21_22" id="_FtntUp21_22">[21]</a> il salvatore dice: <i>E ci sarà tribolazione in quei giorni, quale non c’è stata dalla creazione del mondo</i> (<i>Mt</i>.,24, 21) (qui la creazione è indicata con καταβολή che va interpretato come abbiamo detto sopra) E l’apostolo nella lettera agli Efesini si è servito della stessa parola, dove dice: (<i>Dio) che ci ha scelto prima della creazione del mondo</i> (<i>I Eph</i>.,1, 4) (anche qui la creazione del mondo è indicata con καταβολή,. da interpretare come abbiamo fatto sopra). Perciò conviene esaminare che cosa indichi questo nuovo vocabolo. Poiché la fine e la perfezione dei santi avverrà nelle realtà che non si vedono e sono eterne (<i>II Cor</i>.,4, 18), ritengo che, considerando tale fine, come spesso abbiamo prima accennato, noi dobbiamo pensare che le creature razionali abbiano avuto simile inizio&#160;<a href="#_FtntDown22_22" id="_FtntUp22_22">[22]</a>. «(Penseremo&#160;<a href="#_FtntDown23_23" id="_FtntUp23_22">[23]</a> perciò ad una dimora più divina, ad un vero riposo nei cieli, dove le creature razionali godevano di beatitudine antica, prima che scendessero in basso, passassero dai luoghi invisibili a quelli visibili e, precipitate a terra, avessero bisogno di corpi spessi. Per questo Dio creatore fece per loro corpi adatti ai luoghi situati in basso, creò questo mondo visibile e vi inviò, per la salvezza e la correzione di coloro che erano caduti, alcuni ministri&#160;<a href="#_FtntDown24_21" id="_FtntUp24_21">[24]</a>, dei quali alcuni occupassero determinati luoghi e ubbidissero alle necessità del mondo, altri invece adempissero con solerzia agli uffici loro demandati in determinate occasioni che conosce Dio creatore. Di tutti costoro il sole la luna e le stelle, che l’apostolo definisce creazione (<i>Rom</i>.,8, 19 segg.), ebbero assegnati i luoghi più elevati del mondo. Questa creazione è stata assoggettata alla vanità perché è circondata di corpi spessi ed è accessibile alla vista. Tuttavia non si è assoggettata spontaneamente alla vanità, ma per la volontà di colui che l’ha assoggettata nella speranza). Per questo con la parola καταβολή sembra indicata la discesa&#160;<a href="#_FtntDown25_21" id="_FtntUp25_21">[25]</a> di tutti questi esseri dall’alto in basso. Tuttavia tutta la creazione ha speranza della libertà, di essere liberata dalla corruzione della servitù, allorché i figli di Dio (<i>Rom</i>.,8, 21), che sono caduti e dispersi, si saranno riuniti insieme, dopo&#160;<a href="#_FtntDown26_21" id="_FtntUp26_21">[26]</a> aver adempiuto in questo mondo agli altri obblighi che conosce solo Dio creatore dell’universo. Dobbiamo poi credere che il mondo è stato fatto tanto grande da poter contenere tutte le anime sottoposte alle pene in questo mondo&#160;<a href="#_FtntDown27_21" id="_FtntUp27_21">[27]</a> e tutte le potenze disposte per assisterle guidarle e aiutarle. Comunque, con molti argomenti si dimostra che tutte le creature razionali sono di una sola natura&#160;<a href="#_FtntDown28_21" id="_FtntUp28_21">[28]</a>: solo in questo modo si può difendere la giustizia di Dio a proposito del molteplice ordinamento di quelle, in quanto ognuna è responsabile dei motivi per cui è stata collocata in questa o in quella condizione di vita.</p>

  <p class="Normal">5. 〈Questo ordine&#160;<a href="#_FtntDown29_19" id="_FtntUp29_19">[29]</a> di cose e tutto l’universo è retto dalla provvidenza&#160;<a href="#_FtntDown30_19" id="_FtntUp30_19">[30]</a> di Dio, per cui alcune potenze cadono dall’alto a precipizio, altre cadono verso terra a poco a poco; alcune scendono per loro volere, altre precipitano non volendo; alcune spontaneamente&#160;<a href="#_FtntDown31_18" id="_FtntUp31_18">[31]</a> accettano il compito di porgere aiuto a quelli che precipitano, altre vi sono costrette contro voglia, e chi più chi meno perseverano nella mansione che hanno assunto. Ne consegue che a causa dei diversi movimenti sono creati anche vari mondi, e dopo questo che abitiamo ce ne sarà un altro molto diverso. Nessun altro può regolare meriti e trarre di nuovo tutto a un sol fine, in relazione alle varie cadute e ai vari progressi, premiando la virtù e punendo i peccati, sia ora sia nel mondo futuro sia in tutti i mondi prima e dopo, se non il solo Dio creatore dell’universo: egli solo conosce la ragione per cui lascia che alcuni seguano la loro volontà&#160;<a href="#_FtntDown32_18" id="_FtntUp32_18">[32]</a> e decadano a poco a poco dalle più grandi altezze alle infime condizioni, mentre invece comincia ad assistere altri, e a poco a poco, quasi tenendoli per mano, li fa tornare alla primitiva condizione e li colloca in alto〉. Alcuni, non avendo capito&#160;<a href="#_FtntDown33_16" id="_FtntUp33_16">[33]</a> questo e non comprendendo che la varietà di questa disposizione è stata ordinata da Dio per cause precedenti provocate dall’uso del libero arbitrio, hanno creduto che tutto ciò che avviene nel mondo è determinato da movimenti fortuiti o da necessaria fatalità, e che nulla dipende dalla nostra libertà. Per cui neppure la provvidenza di Dio hanno saputo dimostrare senza colpa.</p>

  <p class="Normal">6. Come abbiamo detto che tutte le anime che hanno vissuto in questo mondo hanno avuto bisogno di molti che le guidassero e le aiutassero, così negli ultimi tempi, poiché il mondo si avvicinava alla fine e l’umanità tutta era indirizzata al grado estremo di perdizione, essendo rimasti senza forza non soltanto quelli che erano guidati ma anche coloro cui era stato dato l’incarico di guidarli&#160;<a href="#_FtntDown34_15" id="_FtntUp34_15">[34]</a>, agli uomini non sono stati più sufficienti tale aiuto e tale difesa ma hanno chiesto il soccorso del loro stesso creatore perché ristabilisse la norma, ormai indebolita e venuta meno, per gli uni di ubbidire, per gli altri di guidare. Perciò il Figlio unigenito di Dio, parola e sapienza del Padre, che era presso il Padre nella gloria che aveva prima che esistesse il mondo (<i>Io</i>., <i>1</i>7, 5), si è annientato e, prendendo la forma del servo&#160;<a href="#_FtntDown35_15" id="_FtntUp35_15">[35]</a>, si è fatto obbediente fino alla morte (Phil2, 7 seg.), per insegnare&#160;<a href="#_FtntDown36_15" id="_FtntUp36_15">[36]</a> l’obbedienza a coloro che solo con essa potevano conseguire la salvezza; per ristabilire, mettendo sotto i suoi piedi tutti i nemici, le norme venute meno del reggere e del regnare; per insegnare ai reggitori queste norme, poiché egli deve regnare finché porrà i suoi nemici sotto i suoi piedi e distruggerà l’ultimo nemico, la morte (<i>I Cor</i>., 15, 25 segg.). Poiché, come abbiamo detto, egli era venuto a ristabilire le norme non solo del reggere e del regnare, ma anche del- l’ubbidire, ha realizzato prima in sé stesso ciò che voleva fosse adempiuto dagli altri, e per questo non solo ha ubbidito&#160;<a href="#_FtntDown37_15" id="_FtntUp37_15">[37]</a> al Padre fino alla morte in croce (<i>Phil</i>.,2, 8), ma abbracciando in sé, alla fine del mondo, tutti quelli che assoggetta al Padre e che per suo mezzo vengono alla salvezza, con loro ed in loro anche lui si assoggetta al Padre, poiché tutto sussiste in lui che è il capo di tutto, e in lui è la pienezza di quanti conseguono la salvezza (<i>I Cor</i>., 15, 28; <i>Col</i>.,1, 17 segg.; <i>I Eph</i>.,1, 22). Ecco cosa significa ciò che di lui dice l’apostolo: <i>Allorché tutto gli sarà sottoposto, allora anche il Figlio si sottometterà a lui che gli ha sottoposto tutto, affinché Dio sia tutto in tutti</i> (<i>I Cor</i>., 15, 28).</p>

  <p class="Normal">7. Non so perché mai gli eretici&#160;<a href="#_FtntDown38_13" id="_FtntUp38_13">[38]</a>, non comprendendo ciò che vuol dire l’apostolo con queste parole, degradino nel Figlio il significato della sottomissione: se si cerca il significato di questa parola, lo si trova facilmente considerando il suo opposto. Se infatti esser sottoposto non è cosa buona, sarà cosa buona il suo contrario, cioè non essere sottoposto. E secondo loro, quando l'apostolo dice: <i>Allorché tutto gli sarà sottoposto, allora anche il Figlio si sottometterà a lui che gli ha sottoposto tutto</i> (<i>I Cor</i>., 15, 28), egli vorrebbe dire che il Figlio, che ora non è sottoposto al Padre, gli sarà sottoposto&#160;<a href="#_FtntDown39_13" id="_FtntUp39_13">[39]</a> allorché il Padre avrà sottoposto a lui tutte le cose. Ma mi meraviglio come essi possano pensare che colui che non è sottoposto ora, quando tutto non gli è stato ancora sottoposto, sarà sottoposto allora, allorché tutto gli sarà sottoposto ed egli sarà re di tutto e terrà il potere di tutto l’universo, mentre prima non era stato sottoposto. Essi non comprendono che la sottomissione di Cristo al Padre indica la beatitudine della nostra perfezione ed il coronamento dell’opera da lui intrapresa, poiché egli presenta al Padre non solo la norma del reggere e regnare, ristabilita in tutta la creazione, ma anche la norma dell’ubbidienza e della soggezione&#160;<a href="#_FtntDown40_12" id="_FtntUp40_12">[40]</a>, ristabilita nel genere umano. Perciò se consideriamo buona e salutare questa soggezione per la quale il Figlio è detto soggetto al Padre, consegue che dovremo considerare buona e utile anche la soggezione dei nemici al Figlio di Dio (<i>I Cor</i>., 15, 25); e come la soggezione del Figlio al Padre significa reintegrazione perfetta di tutto il creato, così la soggezione dei nemici al Figlio significa salvezza in lui dei soggetti e reintegrazione dei perduti&#160;<a href="#_FtntDown41_10" id="_FtntUp41_10">[41]</a>.</p>

  <p class="Normal">8. Questa soggezione si realizzerà in determinati modi norme e tempi: cioè tutto il mondo si assoggetterà al Padre non per violenza&#160;<a href="#_FtntDown42_10" id="_FtntUp42_10">[42]</a> né per necessità che costringa alla soggezione, ma per la parola, la ragione, l’insegnamento, l’emulazione dei migliori, le buone norme e anche le minacce meritate e adatte, che a ragione sono indirizzate a quanti trascurano la cura della loro utilità e salvezza. Infatti anche noi uomini, quando istruiamo i servi o i figli, finché non sono ancora nell’età della ragione, li costringiamo&#160;<a href="#_FtntDown43_10" id="_FtntUp43_10">[43]</a> con le minacce e la paura; ma quando cominciano a comprendere che cosa sia il bene l’utile l’onesto, allora cessa il timore delle percosse, ed essi persuasi dalla parola e dalla ragione, trovano soddisfazione in tutto ciò ch’è buono. Ma in che modo si provveda a ciascuno, salvaguardando il libero arbitrio di tutte le creature razionali - cioè, chi la parola di Dio trova già preparati e capaci e li istruisce, chi invece per il momento rinvia, a chi completamente si nasconde senza ascoltarne la voce, chi di nuovo spinge alla salvezza con correzioni e castighi per aver disprezzato la parola di Dio annunziata e predicata, quasi esigendo e ottenendo a forza la loro conversione, a chi invece offre anche occasioni di salvezza, sì che uno la può ottenere senza fallo manifestando la sua fede&#160;<a href="#_FtntDown44_9" id="_FtntUp44_9">[44]</a> anche con una sola risposta -, per quali motivi e in che occasioni tutto ciò avvenga, per quali impulsi e inclinazioni che scorge negli uomini la sapienza divina disponga tutte queste cose: tutto ciò sa solo Dio&#160;<a href="#_FtntDown45_9" id="_FtntUp45_9">[45]</a>, il suo unigenito, per mezzo del quale sono state create e reintegrate tutte le cose (<i>Io</i>.,1, 3) e lo Spirito santo, per cui mezzo tutte le cose vengono santificate, che procede dal Padre&#160;<a href="#_FtntDown46_8" id="_FtntUp46_8">[46]</a> (<i>Io</i>.,15, 26), cui è gloria nei secoli eterni, amen.</p>

  <hr/>

  <p class="NotaPie"><a href="#_FtntUp1_25" id="_FtntDown1_25">[1]</a> Nella struttura dei <i>Princìpi</i> il posto occupato dai capp. 5 e 6 con cui ha termine il libro III propone forse la maggiore difficoltà. Si tratta di due capitoli strettamente connessi in cui Origene espone di nuovo le sue ipotesi cosmologiche in merito alle creature razionali, il mondo, la restaurazione finale, secondo lo schema che abbiamo già rilevato a I, 5-6 e II, 8-10. Ma la difficoltà più grave non consiste tanto nella, almeno in parte superflua, ripetizione di argomenti e questioni già precedentemente discussi quanto nel fatto che tale ripetizione sia introdotta in questo punto dell’opera. Infatti di Dio e della creazione (origine natura fine) Origene aveva trattato nei primi due libri, per passare nel terzo libro a problemi e questioni di interesse morale: libero arbitrio, tentazione, peccato (capp. 1-4). Nel libro IV si tratta esclusivamente di questioni pertinenti l’interpretazione delle scritture. Ne risulta che i capp. 5-6 del libro III costituiscono sezione completamente isolata, quanto all’argomento, nella trama dell’opera, senza collegamento né con ciò che precede né con ciò che segue. È impossibile accertare il motivo da cui Origene fu indotto a riprendere la trattazione di argomenti già discussi in precedenza, a costo anche di turbare la trama del suo scritto: all’inizio del cap. 5 egli accenna soltanto genericamente all’opportunità di tornare ancora su di essi. Solo per formulare un’ipotesi, possiamo considerare il fatto che probabilmente i vari libri dell’opera venivano conosciuti a mano a mano che erano composti: ciò può essere senz’altro ammesso per il <i>Didaskaleion,</i> di cui essi ripropongono, anche se in forma più sistematica, temi di insegnamento e di discussione. Possiamo perciò pensare a difficoltà e reazioni suscitate dalla lettura delle ardite ipotesi proposte da Origene nei primi due libri; di qui l’opportunità di riproporle ancora, con ulteriori chiarimenti, pur in parte dell’opera dedicata ad altri problemi. In tal senso i capp. 5-6 sarebbero da considerare come appendice dei libri I-II. All’inizio del cap. 5 Origene propone il problema adducendo passi scritturistici che dimostrano come il mondo abbia avuto inizio e avrà fine (§ 1) e successivamente tratta della sua finitezza (§ 2), del suo inserirsi in una serie di mondi precedenti e successivi (§ 3), della sua origine a causa del peccato delle creature razionali (§§ 4-5), della restaurazione operata da Cristo (§ 6), della consumazione finale allorché in Cristo tutto il creato si sottometterà a Dio (§§ 7-8). Rispetto alle precedenti esposizioni sugli stessi argomenti notiamo la cura nel rilevare i passi scritturistici sull’inizio e la fine del mondo (§ 1), l’insistenza sulla espressione καταβολἠ τοῦ κόσμου per suffragare la teoria della caduta delle creature razionali (§ 4), la spiegazione della <i>subiectio</i> di Cristo al Padre (§§ 6-7). Il confronto con Girolamo permette di individuare, qui e nel cap. 6, alcune delle omissioni di cui Rufino fa cenno nella Prefazione al libro III.</p>

  <p class="NotaPie"><a href="#_FtntUp2_25" id="_FtntDown2_25">[2]</a> I mss. latini come titolo recano soltanto <i>II mondo è cominciato nel tempo</i>.</p>

  <p class="NotaPie"><a href="#_FtntUp3_25" id="_FtntDown3_25">[3]</a> <i>sulla fede... tutti </i>(p. 450, 1. 3): Rufino fa corrispondere queste due espressioni:<i> secundum historiae nostrae fidem... secundum pervulgatam omnibus</i> <i>consummationem: </i>l’inizio del mondo è attestato nella Genesi (historiae); la fine è dottrina comune della chiesa, fondata su numerosi passi della scrittura:<i> cfr. infra</i>.</p>

  <p class="NotaPie"><a href="#_FtntUp4_25" id="_FtntDown4_25">[4]</a> I, <i>praef</i>., 7.</p>

  <p class="NotaPie"><a href="#_FtntUp5_25" id="_FtntDown5_25">[5]</a> In effetto gli Gnostici e altri eretici ammettevano tutti l’inizio e la fine del mondo, anche se qualcuno (Ermogene) sosteneva la materia coeterna a Dio. Gli obiettori del § 3 sono pagani, non eretici.</p>

  <p class="NotaPie"><a href="#_FtntUp6_25" id="_FtntDown6_25">[6]</a> Origene fa grande uso di <i>II Cor</i>., 3, 15 segg. e della immagine del senso letterale della scrittura che, come velo, cela il più riposto significato spirituale, da cui i fedeli possono trarre frutti ben più nutrienti, mentre chi non sa sollevare il velo si trova nella condizione di un cieco: cfr., p. es.. <i>Ho. Gen</i>., 6, x; 7, 6; <i>Ho. Ex</i>., 2, 4; <i>Ho. Lev</i>., 1, 1; <i>Ho. Num</i>., 4, 1; <i>Co. Mat</i>., X, 14; XX, 14; <i>Ser. Mai</i>., 10 (connessione fra senso spirituale e fede e amore). Il senso letterale (= carnale) della scrittura è solo simbolico: <i>C. Cels</i>., VI, 70. Infatti in essa sono contenuti, come in libro sigillato, misteri ineffabili e maggiori di quanto l’uomo possa esprimere e ascoltare: <i>Co. Mat</i>., XI, 11; XVII, 11; <i>Co. Io</i>., II, 28 (23); <i>Ho. Ios</i>., 23, 4. Cfr. anche <i>De Pr</i>., II, 4, 4; II, 5, 2; I, 1, 5 e nota, oltre la grande trattazione di IV, 2-3. Quanto al racconto biblico della creazione, Origene ne ricava il senso fondamentale che tutto il mondo visibile è stato creato da Dio, ma non ne può accettare la rappresentazione antropomorfa di Dio che perciò va interpretata allegoricamente; cfr. IV, 3. 1; <i>C. Cels</i>., IV, 37. 39, in cui si rimanda al perduto <i>Commento alla Genesi</i>. Qui certamente egli interpretava il testo biblico in relazione alla dottrina della caduta degli esseri razionali: cfr. <i>C. Cels</i>., IV, 40; <i>De Orat</i>., 29, 18; e i tanti passi in cui, sulle tracce di Filone (<i>Opif</i>., 134; <i>Leg. Alleg</i>., I, 31; <i>Quaest. Gen</i>., 53) e degli Gnostici (<i>Exc. ex Theod</i>., 55), si distingue la creazione dell’uomo ad immagine di <i>Gen</i>., 1, 27 dalla creazione corporea di <i>Gen</i>., 2, 7 (e 3, 21): p. es., <i>Ho</i>. <i>Gen</i>., 1, 14; <i>Co. Io</i>., XX, 22 (20); <i>Frag. in Gen</i>., PG XII, 101; <span class="Vers">Proc</span>., <i>In Gen</i>., 3, 21; PG LXXXVII, 221, di sicura derivazione origeniana.</p>

  <p class="NotaPie"><a href="#_FtntUp7_25" id="_FtntDown7_25">[7]</a> La duplice traduzione che il testo latino presenta di ἐπ᾿ ἐσκάτον τῶν ἡμερῶν dei LXX a prima vista si presenta come risultante dell’incertezza di Rufino nel rendere il valore di ἐπί. Ma a <i>Ho. Gen</i>., 15, 4 e nel suo <i>De benedictionibus patriarcharum</i> (XI, 3) Rufino scrive soltanto <i>in novissimis diebus</i>. Ciò fa pensare che già Origene potrebbe aver in qualche modo accennato alla doppia interpretazione di <i>Gen</i>., 49, 1, tanto più che la seconda di esse (<i>dopo gli ultimi giorni)</i> si adattava benissimo alla sua concezione di più mondi successivi: cfr. § 3.</p>

  <p class="NotaPie"><a href="#_FtntUp8_25" id="_FtntDown8_25">[8]</a> Cfr. la stessa citazione, connessa con <i>I Cor</i>., 7, 31, a I, 6, 4, in contesto molto simile.</p>

  <p class="NotaPie"><a href="#_FtntUp9_25" id="_FtntDown9_25">[9]</a> Per la frequenza con cui questa citazione ricorre in Origene, che sistematicamente la riferisce al mondo corporeo, cfr. I, 7, 5 e nota. Partendo da questa interpretazione si comprende il ragionamento che qui viene introdotto: se il mondo è stato assoggettato alla vanità con la speranza di esserne liberato, ciò vuol dire che c’è stata una causa (= caduta delle creature razionali: cfr. <i>infra)</i> che ha provocato l’assoggettamento; e tale causa segna l’inizio del mondo corporeo e visibile.</p>

  <p class="NotaPie"><a href="#_FtntUp10_25" id="_FtntDown10_25">[10]</a> Dopo la dimostrazione sulla base della scrittura, Origene introduce un argomento di natura razionale, che ricalca quanto era stato già detto a II, 9, 1 sull’incomprensibilità dell’infinito. E se si ammette un mondo senza inizio e senza fine lo si fa infinito. Cfr. II, 9, 1 in nota.</p>

  <p class="NotaPie"><a href="#_FtntUp11_25" id="_FtntDown11_25">[11]</a> Questa questione, già proposta a I, 2, io, è stata ampiamente discussa a I, 4, 3-5, dove Origene non se ne nasconde l’estrema difficoltà e propone la sua soluzione solo come tentativo di salvaguardare le esigenze della fede. Rispetto a quella trattazione, questa di III, 5, 2, pur meno impegnata e diffusa, accenna, oltre che a mondi precedenti, anche a mondi successivi, là dove a I, 4 si era trattato solo del primo punto della questione: cfr. <i>infra</i>.</p>

  <p class="NotaPie"><a href="#_FtntUp12_25" id="_FtntDown12_25">[12]</a> In quanto ammettevano tutti l’inizio e la fine del mondo: cfr. <i>supra</i>. Gli obiettori sono pagani: e l’obiezione tanto più si spiega in quanto la questione era allora della massima attualità e gli stessi medioplatonici erano divisi e in polemica fra loro in merito all’eternità del mondo. La difficoltà consisteva nel conciliare l’affermazione del maestro secondo cui il demiurgo aveva creato il mondo (<i>Tim</i>., 28-29) con la concezione del mondo come emanazione necessaria della bontà divina (cfr. I, 4, 3 in nota): Albino sosteneva che il mondo doveva essere concepito senza inizio e senza fine (<i>Epit</i>., 14, 3); invece Plutarco e Attico sostenevano che esso aveva avuto inizio, anche se non avrebbe avuto mai fine: cfr. <span class="Vers">Proci,</span>., <i>In Tim</i>., II, 84 seg.; III, 170. Per maggiore informazione cfr. C. <span class="Vers">Andresen,</span> <i>Logos und Nomos,</i> Berlin, 1955, pp. 276 segg.; <span class="Vers">Orbe,</span> <i>Hacia la prìmera teologia</i>, pp. 179 segg.</p>

  <p class="NotaPie"><a href="#_FtntUp13_24" id="_FtntDown13_24">[13]</a> <i>Noi... un altro</i> (p. 454, I. 10): passo tramandato anche da Girolamo (<i>Ep</i>. 124, 9) in sostanziale uniformità col testo rufiniano.</p>

  <p class="NotaPie"><a href="#_FtntUp14_24" id="_FtntDown14_24">[14]</a> Il richiamo alla regola di pietà è interpolazione rufìniana rilevata dal confronto con Girolamo. Sulla tendenza di Rufino a introdurre richiami alla regola di fede cfr. III, 1, 7 e nota.</p>

  <p class="NotaPie"><a href="#_FtntUp15_24" id="_FtntDown15_24">[15]</a> A I, 4, 3-5 Origene spiega l’attività di Dio <i>ah aeterno</i> riferendola al mondo delle idee esistente nel logos divino, ammettendo, cioè, un solo mondo. Qui invece egli parla di più mondi, senza ulteriore chiarimento. In armonia con la dottrina della caduta delle creature razionali e dei mondi successivi attraverso i quali gradatamente avviene la restaurazione della primitiva condizione, possiamo pensare che questo attuale non sia il primo dei mondi che hanno avuto origine da quella caduta, cosi come non sarà l’ultimo. Ma forse non è corretto forzar troppo un’espressione con cui Origene ha inteso soltanto respingere l’idea di una primitiva inoperosità di Dio. È sufficiente rilevare, in connessione con I, 4, 3-5, che il primo di tutti questi mondi, l’unico esistente <i>ab aeterno,</i> è il mondo delle idee, si che nulla obbliga a postulare in Origene la creazione <i>ab aeterno </i>delle creature razionali. Secondo Fozio (<i>cod</i>. 109) Clemente nelle <i>Hypotyposeis</i> trattava di più mondi anteriori ad Adamo.</p>

  <p class="NotaPie"><a href="#_FtntUp16_23" id="_FtntDown16_23">[16]</a> La spiegazione che qui Origene dà è più completa, pur nella sua brevità, di quella di I, 4, 3 segg.: lì infatti egli aveva trattato soltanto l’attività di Dio prima di questo mondo, cioè <i>ab aeterno;</i> invece qui egli si occupa anche dell'attività successiva a questo mondo, che si esplicherà nei mondi successivi. La maggiore completezza è rilevata dalla connessione di <i>Is</i>., 66, 22 con <i>Eccl</i>., 1, 9 segg.: infatti questo passo è addotto a I, 4, 5 per dimostrare l'esistenza di un mondo anteriore all’attuale; invece il passo di Isaia è addotto a I, 6, 2 per dimostrare, in connessione con la dottrina della caduta delle creature razionali, resistenza di un mondo futuro</p>

  <p class="NotaPie"><a href="#_FtntUp17_22" id="_FtntDown17_22">[17]</a> Possiamo connettere questa affermazione con la tematica proposta a II, 3, 6 in merito all’eventuale esistenza contemporanea del nostro mondo e di altro superiore e più perfetto. L’affermazione dell’unicità del mondo ha senso antignostico, onde evitare il dualismo fra questo mondo materiale e il superiore pleroma divino.</p>

  <p class="NotaPie"><a href="#_FtntUp18_22" id="_FtntDown18_22">[18]</a> Se limitato alla discussione sull’unicità del mondo il riferimento è a II, 3, 6; se pertinente all’intera questione sull’eterna attività di Dio, il riferimento è a I, 4, 3 segg.</p>

  <p class="NotaPie"><a href="#_FtntUp19_22" id="_FtntDown19_22">[19]</a> Anche altrove Origene si vale del valore semantico di καταβολή e dell’uso che la scrittura fa di questo vocabolo nel senso di creazione, per ricavarne la creazione di questo mondo materiale come derivata da caduta: cfr. <i>Co. Io</i>., XIX, 22 (5), dove si insiste sull’uso di καταβολή in luogo del più usuale κτίσις, e <span class="Vers">Hier.</span>, <i>In Eph</i>., I, PL XXVI, 476 (l’interpretazione origeniana è introdotta con <i>alius vero</i> = Origene: cfr. <span class="Vers">Hibr</span>., <i><span class="Vers">C. Ruf</span></i>., I, 22). Già gli Gnostici avevano fatto uso del termine per indicare non soltanto la creazione del mondo materiale, ma anche l’emanazione del mondo divino (pleroma) da parte del primo principio: <span class="Vers">Hipp</span>., <i>Refut</i>., VII, 21, 4. 5; VII, 22, 8; X, 14, 3 (Basilide); <i>Evang. Verit</i>., 20. Per uso analogo in Filone cfr. <i>Vita Mos</i>., I, 279; <i>Leg. Spec</i>., III, 36. Per maggiore informazione cfr. <span class="Vers">Orbe</span>, <i>Hacia la primera teologia</i>, pp. 699 segg.</p>

  <p class="NotaPie"><a href="#_FtntUp20_22" id="_FtntDown20_22">[20]</a> Questo chiarimento è tutto. o in gran parte, opera di Rufino per chiarire al lettore latino l’uso che Origene fa del termine; cosi dicasi per i chiarimenti immediatamente successivi. Cfr. in questo senso anche il traduttore latino di <i>Ser. Mat</i>., 71 e Girolamo nel passo sopra citato. Origene a <i>Co. Io</i>., XIX, 22 (5) ritiene superflua ogni spiegazione sulla parola.</p>

  <p class="NotaPie"><a href="#_FtntUp21_22" id="_FtntDown21_22">[21]</a> La citazione è tratta da Matteo. È probabile che la svista rimonti a Rufino, che avrà voluto precisare un riferimento generico di Origene.</p>

  <p class="NotaPie"><a href="#_FtntUp22_22" id="_FtntDown22_22">[22]</a> Cfr. I, 6, 2; II, I, 1.</p>

  <p class="NotaPie"><a href="#_FtntUp23_22" id="_FtntDown23_23">[23]</a> <i>Penseremo... speranza; </i>cosi Girolamo (<i>Ep</i>. 124, 9), Rufino è meno preciso e troppo breve: <i>E se hanno avuto un inizio tale quale sperano la fine, senza dubbio già all’inizio sono state nelle realtà che non si vedono e sono eterne. Se la cosa sta così, sono discese dall’alto in basso non soltanto le anime che hanno meritato tale sorte per la varietà dei loro movimenti, ma anche quelli che, benché contro il loro volere, sono stati tratti dalle sedi superiori e invisibili a queste inferiori e visibili per essere a servizio di tutto il mondo. Infatti la creazione è stata sottoposta alla vanità contro il proprio volere, ma per colui che l’ha assoggettata nella speranza, perché sole luna stella angeli di Dio prestassero il loro servizio al mondo. Così per le anime che per le loro gravi cadute avevano bisogno di tali corpi spessi e solidi, e a causa di quelli cui ciò era necessario è stato creato questo mondo visibile</i>. La libertà con cui Rufino ha parafrasato il testo origeniano non rende agevole fissare i limiti precisi della corrispondenza fra lui e Girolamo: essa potrebbe cominciare un po’ prima di quanto abbiamo ipotizzato noi (Koetschau la fa iniziare a <i>Perciò conviene esaminare</i> di 1. 9). Neppure il punto preciso in cui la corrispondenza termina sembra ben chiaro.</p>

  <p class="NotaPie"><a href="#_FtntUp24_21" id="_FtntDown24_21">[24]</a> Anche di qui e da quanto è detto più giù si può inferire che Origene non aveva pensato a caduta delle creature razionali di portata universale, poiché alcune di esse sono state collocate nel mondo per soccorrere quelle peccatrici e non per loro demerito: cfr. <i>Ho. Ez</i>., 1, 1; <i>Co. Mat</i>., XV, 35; <i>Co. Io</i>., I, 17; <i>De Pr</i>., I, 7, 5 e II, 9, 7 in nota.</p>

  <p class="NotaPie"><a href="#_FtntUp25_21" id="_FtntDown25_21">[25]</a> Girolamo (<i>In Eph</i>., I, PL XXVI, 476) prima dell’interpretazione origeniana di καταβολή, ne introduce un’altra (Didimo?) in cui <i>καταβολή, </i>interpretato come <i>initium fundamenti,</i> è riferito alla creazione del mondo dal nulla contro i Manichei e quanti ritenevano increata la materia.</p>

  <p class="NotaPie"><a href="#_FtntUp26_21" id="_FtntDown26_21">[26]</a> <i>dopo... universo</i> (1. 17): a questo passo Koetschau fa corrispondere <span class="Vers">Hier.</span>, <i>Ep</i>. 124, 9 <i>altri poi in vari luoghi e occasioni che conosce solo il creatore provvedono al governo del mondo: crediamo che questi siano i suoi angeli</i>. Ma questo passo può corrispondere anche a <i>tutte le potenze... aiutarle</i> di 1. 20.</p>

  <p class="NotaPie"><a href="#_FtntUp27_21" id="_FtntDown27_21">[27]</a> Non so quanto a ragione si possa scorgere in <i>omnes eas animas quae in hoc mando statutae sunt exerceri</i> una reminiscenza di <span class="Vers">Verg</span>., <i>Aen</i>., VI, 739 (Koetschau, Bardy).</p>

  <p class="NotaPie"><a href="#_FtntUp28_21" id="_FtntDown28_21">[28]</a> Per questa precisazione contro la dottrina gnostica delle diverse nature umane cfr. X, 8, 2; XX, 9, 5; III, 1, 8 ecc.</p>

  <p class="NotaPie"><a href="#_FtntUp29_19" id="_FtntDown29_19">[29]</a> <i>Questo ordine... in alto</i>: a questo lungo passo tramandato da Girolamo (<i>Ep</i>. 124, 9) in Rufino corrisponde soltanto: <i>Questa è la disposizione che Dio ha realizzato in secondo tempo ma che aveva preordinato già all’inizio del mondo, prevedendo motivi e cause, sia di quanti per il peccato avrebbero meritato di entrare nei corpi, sia di quanti sarebbero stati attratti dal desiderio delle cose visibili, sia anche di quanti, volenti o nolenti, avrebbero operato al servizio di quelli che erano caduti in tale condizione, costretti da colui che li assoggettava nella speranza</i> (<i>Rom</i>., 8, 20).</p>

  <p class="NotaPie"><a href="#_FtntUp30_19" id="_FtntDown30_19">[30]</a> Sulla provvidenzialità del mondo e della molteplicità di condizioni che in esso si armonizzano cfr. soprattutto II, 1, 1-3.</p>

  <p class="NotaPie"><a href="#_FtntUp31_18" id="_FtntDown31_18">[31]</a> Origene distingue nell’àmbito delle creature razionali discese nel mondo per soccorrere quelle peccatrici due categorie: alcune vi sono scese spontaneamente, altre vi sono state costrette, evidentemente perché non gradivano abbandonare le sedi celesti in cui si trovavano tanto bene. L’esistenza di questa seconda categoria è stata postulata sulla base di <i>Rom</i>., 8, 20 che Origene sistematicamente interpreta in riferimento all’assunzione di corpi visibili: I, 7, 5; II, 9, 7; III, 5, 4.</p>

  <p class="NotaPie"><a href="#_FtntUp32_18" id="_FtntDown32_18">[32]</a> Sulla diversità del trattamento che Dio infligge ai peccatori per favorirne la perfetta purificazione cfr. III, 1, 12-14. 17- Sulla pena medicinale in genere cfr. I, 6, 3; II, 5, 3; II, 10, 6.</p>

  <p class="NotaPie"><a href="#_FtntUp33_16" id="_FtntDown33_16">[33]</a> Sono gli Gnostici, e in genere quanti seguivano concezioni deterministiche di carattere filosofico (stoicismo) e astrologico.</p>

  <p class="NotaPie"><a href="#_FtntUp34_15" id="_FtntDown34_15">[34]</a> Si tratta degli angeli custodi, soprattutto di quelli delle nazioni, e anche dei patriarchi, di Mosè, dei profeti, di quanti nel VT erano stati inviati dal logos che per loro mezzo operava al fine della salvezza degli uomini peccatori: IV, 3, 12; <i>Ser. Mat</i>., 28;<i> Co. Cant</i>., II, GCS VIII, 157; <i>Ho. Gen</i>., 15, 5. Sulla natura angelica che Origene attribuiva a questi personaggi cfr. II, 9, 7 in nota. Sugli angeli delle nazioni cfr. anche III, 3, 3 in nota. Sulla loro incapacità ad assicurare la salvezza degli uomini loro affidati ed a compiere l’incarico loro affidato cfr. <i>Ho. Luc</i>., 12, 3-5; 13, 2; <i>Co. Rom</i>., V, 1, e anche <i>De Pr</i>., III, 3, 3 in nota.</p>

  <p class="NotaPie"><a href="#_FtntUp35_15" id="_FtntDown35_15">[35]</a> Cfr. IV, 4, 5. Sul rapporto uomo-Dio in Cristo in relazione a questo passo paolino cfr. <i>Co. Io</i>., XX, 18 (16) e <i>De Pr</i>., IV, 4, 5 (anima di Cristo).</p>

  <p class="NotaPie"><a href="#_FtntUp36_15" id="_FtntDown36_15">[36]</a> La varietà di aspetti in cui si è articolata l’opera redentrice del Cristo incarnato è stata ben rilevata da Origene: altrove egli mette l’accento sulla morte che ci ha riscattato dal peccato (cfr. III, 3, 2 e nota); qui preferisce insistere sul valore esemplare della sua missione: ubbidiente al Padre fino alla morte egli si presenta come modello di ubbidienza; in quanto ha debellato i suoi nemici ed ha ristabilito l’ordine compromesso si presenta come esempio ai reggitori. Non è esatto rilevare in Origene uno solo di questi aspetti dell’opera di Cristo a scapito degli altri, come hanno fatto coloro (De Faye, Koch) che hanno messo in evidenza soprattutto l’aspetto di Cristo pedagogo.</p>

  <p class="NotaPie"><a href="#_FtntUp37_15" id="_FtntDown37_15">[37]</a> Si rilevi la straordinaria pregnanza di qnesto concetto conclusivo: totale adeguamento di Cristo alla volontà del Padre; continuità della sua azione redentrice e restauratrice, che terminerà solo quando tutti saranno salvati (= sottomessi; cfr. I, 6, 1); ricapitolazione in lui di tutta l’umanità che per suo mezzo e insieme con lui si ricongiunge al Padre, da cui l’aveva separata l’antico peccato. Per la <i>subiectio</i> cfr. I, 61 e nota.</p>

  <p class="NotaPie"><a href="#_FtntUp38_13" id="_FtntDown38_13">[38]</a> È difficile identificare con esattezza gli eretici cui allude Origene: infatti <i>I Cor</i>., 15, 28 poteva essere sfruttato sia in senso adozionista, per rilevare l’inferiorità del Figlio rispetto al Padre, sia in senso modalista (= sabellianista), per rilevare l’assorbimento del Figlio nella monade divina (= Padre). Nel primo senso il passo sarà utilizzato dagli Ariani (cfr. <span class="Vers">Hil</span>., <i>De Tr</i>., XI, 8); nel secondo senso da Marcello di Ancira (<i>frag. </i>113-117; 121). Ilario mette lucidamente in evidenza i due diversi errori cui poteva condurre la non retta interpretazione di Paolo: (<i>De Tr</i>., XI, 21) <i>abolitio naturae aut potestatìs defectio</i>. Soprattutto l’interpretazione di Marcello potrebbe essere significativa ai fini del nostro passo, dato il carattere spesso arcaico della sua teologia e gli stretti legami che lo collegano con la tradizione asiatica, così difforme dall’impostazione teologica di Origene, che variamente l’attacca (Melitene, millenarismo): cfr. anche <span class="Vers">Iren</span>., <i>Adv. Haer</i>., V, 36, 2. Ma forse è preferibile pensare ai Marcioniti, che sembra avessero espunto dalla loro scrittura questo versetto di <i>I Cor,, </i>15, insistendo piuttosto nel v. 25 in cui si parla della sottomissione dei nemici a Cristo: cfr. <span class="Vers">Tert</span>., <i>Adv. Marc</i>., V, 9, 6 e Harnack, <i>Marcion, </i>TU XLV, p. 92 delle <i>Beilagen,</i></p>

  <p class="NotaPie"><a href="#_FtntUp39_13" id="_FtntDown39_13">[39]</a> Forse a questi stessi eretici allude Origene a <i>Ho. XXXVI Ps</i>., 2, 1, dove nega che si possa pensare che il Figlio, ora non soggetto, lo sarà alla fine dei tempi. La risposta di Origene tende a rilevare come non si possa intendere la <i>subiectio</i> finale del Figlio al Padre come soggezione di carattere personale (in questo senso il Figlio è sempre soggetto al Padre, in quanto si adegua perfettamente alla sua volontà), bensì come realizzazione, in Cristo e per mezzo di Cristo, del disegno divino in ordine alla redenzione e alla restaurazione del mondo creato, che Cristo in sé assomma e ricapitola. In altre parole, Cristo si assoggetterà al Padre in quanto capo del corpo mistico della chiesa finalmente riconciliata con (= assoggettata a) Dio. Cfr. in questo senso anche <i>Ser. Mat</i>., 55. Alla luce di questa concezione Origene può affermare che attualmente Cristo non è assoggettato al Padre: infatti tutti gli uomini, anzi tutta la creazione (= angeli e demoni), sono membra di Cristo; e poiché non possiamo dire soggette al Padre (= riconciliate con lui) le membra peccatrici di questo grande corpo, non sarà soggetto neppure colui cui le membra appartengono e che assume su di sé tutto ciò che le concerne: cfr. <i>Ho. Lev</i>., 7, 2; <i>Ho. XXXVI Ps</i>., <i>2,</i> 1. Sul còmpito di Cristo di convertire tutto il mondo al Padre cfr. <i>Ho. Luc</i>., 4, 5. Per deformazioni del concetto origeniano di <i>subiectio</i> cfr. III, 6, 9 in nota.</p>

  <p class="NotaPie"><a href="#_FtntUp40_12" id="_FtntDown40_12">[40]</a> Perciò l’ubbidienza di Cristo è modello su cui si deve esemplare l’obbedienza di ognuno che aspiri alla perfezione:<i> Co. Cant</i>., II, GCS VIII, 156. Per Cristo modello di vita perfetta cfr. <i>C. Cels</i>., I, 68. Per l’imitazione di Cristo cfr. II, 6, 3; IV, 4, 4.</p>

  <p class="NotaPie"><a href="#_FtntUp41_10" id="_FtntDown41_10">[41]</a> Cfr. I, 6, 1 e nota. Prendendo ad esempio la concezione stoica della conflagrazione finale, in cui tutto si trasformerà in fuoco (= elemento forte), Origene afferma che il logos, più forte della forza del male, finirà per assoggettare a sé, senza forzarle, tutte le creature razionali che liberamente si lasceranno trasformare secondo la perfezione di Cristo: cfr. <i>C. Cels</i>., VIII, 72.</p>

  <p class="NotaPie"><a href="#_FtntUp42_10" id="_FtntDown42_10">[42]</a> Cfr. II, 1, 2, e in generale, sulle modalità della correzione, i passi citati a n. 32.</p>

  <p class="NotaPie"><a href="#_FtntUp43_10" id="_FtntDown43_10">[43]</a> Tutti possono diventare figli di Abramo, ma alcuni aderiscono a Dio con amore (= figli della libera), altri con timore e minacce (= figli della schiava): <i>Ho. Gen</i>., VII, 4. Per il valore pedagogico dell’ira di Dio cfr. <i>He Pr</i>., II, 4, 4 e nota. Per un concetto molto simile in Clemente (timore ma non violenza) cfr. <i>Paed</i>., III, 12, 87.</p>

  <p class="NotaPie"><a href="#_FtntUp44_9" id="_FtntDown44_9">[44]</a> Cfr. II, 6, 7 e nota.</p>

  <p class="NotaPie"><a href="#_FtntUp45_9" id="_FtntDown45_9">[45]</a> Cfr. II, 9, 8.</p>

  <p class="NotaPie"><a href="#_FtntUp46_8" id="_FtntDown46_8">[46]</a> Sul valore tecnico di questa espressione cfr. I, 2, 13 in nota. Qui la correlazione fra <i>Io</i>., 1, 3 e 15, 26 è a favore dell’origenianità dell’espressione.</p>

  <div class="fixedButton">
    <a href="#start_25"><img src="../Images/Flecha.png" width="50%"/></a>
  </div>

  <a id="section_26"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_38">6. LA FINE&#160;<a href="#_FtntDown1_26" id="_FtntUp1_26">[1]</a></h2>

  <p class="Normal">1. Sulla fine del mondo abbiamo già discusso, secondo le nostre capacità e per quanto ce lo ha permesso l’autorità della sacra scrittura, in maniera tale che ritengo sufficiente per la nostra istruzione: ora comunque ricorderemo ancora qualche punto, perché qui ci ha condotto l’ordine degli argomenti. Il sommo bene, cui tende tutta la natura razionale e che è detto anche fine di tutte le cose, secondo la definizione anche di molti filosofi consiste nel diventare, per quanto è possibile, simili a Dio&#160;<a href="#_FtntDown2_26" id="_FtntUp2_26">[2]</a>. Ma questo concetto non credo che i filosofi l’abbiano trovato, quanto piuttosto l’abbiano tratto dalla sacra scrittura&#160;<a href="#_FtntDown3_26" id="_FtntUp3_26">[3]</a>. Infatti prima di tutti lo ha formulato Mosè, quando ha descritto la prima creazione dell’uomo, dicendo: <i>E Dio disse: Facciamo l’uomo a nostra immagine e somiglianza</i>; ed ha aggiunto: <i>E Dio fece l’uomo: lo fece a immagine di Dio, li fece maschio e femmina e li benedisse</i> (<i>Gen</i>.,1, 26 segg.). Il fatto che&#160;<a href="#_FtntDown4_26" id="_FtntUp4_26">[4]</a> ha detto: <i>Lo fece a immagine di Dio</i>, e ha taciuto della somiglianza indica che l'uomo sin dalla prima creazione&#160;<a href="#_FtntDown5_26" id="_FtntUp5_26">[5]</a> ha ottenuto la dignità dell’immagine, mentre la perfezione della somiglianza gli è stata riservata per la fine, nel senso che egli la deve conseguire, imitando Dio&#160;<a href="#_FtntDown6_26" id="_FtntUp6_26">[6]</a> con la propria operosità; così, essendogli stata concessa all’inizio la possibilità della perfezione per mezzo della dignità dell’immagine, egli può alla fine realizzare la perfetta somiglianza per mezzo delle opere&#160;<a href="#_FtntDown7_26" id="_FtntUp7_26">[7]</a>.</p>

  <p class="Normal">Questo concetto è stato esposto in forma più chiara ed aperta dall’apostolo Giovanni con queste parole&#160;<a href="#_FtntDown8_26" id="_FtntUp8_26">[8]</a>: <i>Figlioli, non sappiamo ancora ciò che saremo; ma quando ci sarà stato rivelato</i> (parla certamente del salvatore), <i>saremo simili a lui</i> (<i>I Io</i>., 3, 2), dove certo indica la fine di tutte le cose, che dice ancora a lui ignota, ed esprime la speranza di somigliare a Dio, cosa che sarà concessa per l’eccellenza dei meriti. Anche il signore nel vangelo non solo dice che queste cose accadranno, ma anche che accadranno per sua intercessione&#160;<a href="#_FtntDown9_26" id="_FtntUp9_26">[9]</a>, là dove prega il Padre per i suoi discepoli dicendo: <i>Padre, io voglio che, dove io sono, questi anche siano con me</i>; e: <i>Come io e te siamo una cosa sola, così anche questi in noi siano una cosa sola</i> (<i>Io</i>.,17, 24. 21), dove sembra che anche la somiglianza, se così si può dire, si perfezioni, e che dalla somiglianza si passi all’unità&#160;<a href="#_FtntDown10_26" id="_FtntUp10_26">[10]</a>, senza dubbio perché alla fine Dio è tutto in tutti (<i>I Cor</i>., 15, 28).</p>

  <p class="Normal">«(Poiché&#160;<a href="#_FtntDown11_26" id="_FtntUp11_26">[11]</a>, come abbiamo spesso ricordato, il principio&#160;<a href="#_FtntDown12_26" id="_FtntUp12_26">[12]</a> nasce a sua volta dalla fine, ci chiediamo se anche allora ci saranno i corpi o se un tempo vivremo senza corpi, allorché questi saranno eliminati e si dovrà credere che gli esseri incorporei avranno vita incorporea, quale sappiamo quella di Dio. E non c’è dubbio che, se tutti i corpi che l’apostolo chiama visibili (<i>Col</i>.,1, 16), esistono in relazione a questo mondo sensibile&#160;<a href="#_FtntDown13_25" id="_FtntUp13_25">[13]</a>, la vita degli esseri incorporei sarà incorporea&#160;<a href="#_FtntDown14_25" id="_FtntUp14_25">[14]</a>... E quel che dice lo stesso apostolo: <i>Tutta la creazione sarà liberata dalla servitù della corruzione per la libertà della gloria dei figli di Dio</i> (<i>Rom</i>.,8, 21) intendiamo nel senso che la prima creazione degli esseri razionali e incorporei fu tale da non soggiacere alla corruzione, perché non dotata di corpi; e dove ci son corpi là subentra sùbito la corruzione. La creazione sarà liberata dalla servitù della corruzione allorché avrà ricevuto la gloria del Figlio di Dio e Dio sarà tutto in tutti&#160;<a href="#_FtntDown15_25" id="_FtntUp15_25">[15]</a> (<i>I Cor</i>., 15, 28).</p>

  <p class="Normal">A credere incorporea la fine di tutte le cose ci spingono le parole del salvatore che dicono: <i>Affinché, come io e te siamo una cosa sola, così anche questi in noi siamo una cosa sola</i> (<i>Io</i>.,17, 21). Infatti dobbiamo considerare che cosa è Dio, che cosa sarà alla fine il salvatore, e come ai santi sia stata promessa la somiglianza del Padre e del Figlio, sì che, come il Padre e il Figlio in sé sono una cosa sola, così anche questi in loro siano una cosa sola. Per cui o dobbiamo ammettere che il Dio dell’universo è dotato di corpo e, come noi siamo circondati dalla carne, così anche lui è avvolto da una qualche materia, sì che alla fine i santi possano giungere alla somiglianza con la vita di Dio, ovvero, se ciò sembra molto sconveniente a quanti anche in minima parte vogliono avere idea della maestà di Dio e della gloria della sua natura increata e che tutto supera, dobbiamo scegliere fra queste due alternative: o disperare&#160;<a href="#_FtntDown16_24" id="_FtntUp16_24">[16]</a> di diventare simili a Dio, se avremo sempre i corpi; o se ci è promessa la beatitudine della stessa vita con Dio, vivere nella stessa condizione in cui vive Dio).</p>

  <p class="Normal">2. 〈pur essendo&#160;<a href="#_FtntDown17_23" id="_FtntUp17_23">[17]</a> detto che Dio diventa tutto in tutti (<i>I Cor</i>., 15, 28), non possiamo ammettere la malvagità, quando Dio diventa tutto in tutti, né gli animali irrazionali, per evitare che Dio venga a trovarsi nel male e fra gli animali irrazionali; neppure le cose inanimate, perché neppure in queste si trovi Dio quando diventa tutto: così non ammettiamo neppure i corpi, che per loro natura sono inanimati〉. Infatti nonostante che anche ora diciamo che Dio è dovunque e in tutti perché nulla può essere privo di Dio&#160;<a href="#_FtntDown18_23" id="_FtntUp18_23">[18]</a>, tuttavia non diciamo che egli c’è in maniera da costituire tutto in coloro nei quali si trova. Perciò bisogna esaminare più attentamente il valore di questa espressione che indica la perfezione della beatitudine e la fine delle cose, per cui è detto non solo che Dio è in tutti, ma anche che è tutto. Perciò esaminiamo che cosa sia questo tutto, che Dio sarà in tutti.</p>

  <p class="Normal">3. Penso che il fatto che Dio è detto essere tutto in tutti significa che egli è tutto anche nelle singole creature&#160;<a href="#_FtntDown19_23" id="_FtntUp19_23">[19]</a>. Ed egli sarà tutto in queste creature nel senso che qualsiasi cosa l’intelligenza razionale, libera da ogni sozzura di peccato e purificata da ogni offuscamento di malvagità, potrà percepire comprendere e pensare, tutto ciò sarà Dio, ed ella non potrà né percepire né pensare né vedere né tenere altro che Dio, che sarà misura e ragione di ogni sua azione: così Dio sarà tutto per lei. Infatti non ci sarà più distinzione fra bene e male, perché il male non ci sarà più (per lei è tutto Dio, che il male non tocca), né desidererà più di mangiare dall’albero della scienza del bene e del male (<i>Gen</i>.,2, 17) chi è sempre nel bene e per cui Dio è tutto. Pertanto se alla fine del mondo, che sarà simile all’inizio, sarà reintegrata quella condizione che la natura razionale aveva avuto quando non aveva sentito ancora il bisogno di mangiare dall’albero della scienza del bene e del male&#160;<a href="#_FtntDown20_23" id="_FtntUp20_23">[20]</a>, allontanato ogni senso di malvagità, solo colui che è l’unico Dio buono diventerà tutto per la creatura tornata ad essere schietta e pura; e non solo in poche o in molte, ma in tutte Dio sarà tutto, quando ormai non ci sarà più la morte&#160;<a href="#_FtntDown21_23" id="_FtntUp21_23">[21]</a>, né il pungolo della morte (<i>I Cor</i>., 15, 55 seg.), né più assolutamente il male: allora veramente Dio sarà tutto in tutti. Tale perfezione e beatitudine delle creature razionali alcuni pensano che potrà sussistere nella condizione di cui sopra abbiamo detto - cioè in modo tale che abbiano Dio come tutto e per loro Dio sia tutto -, solo se non le impedirà affatto l’unione con la natura corporea. Altrimenti essi pensano che la gloria della somma beatitudine sarà impedita, se ci sarà mescolanza di sostanza materiale. Ma di questo&#160;<a href="#_FtntDown22_23" id="_FtntUp22_23">[22]</a> argomento ci è stata data occasione di discutere e trattare più ampiamente nelle pagine precedenti. 〈Ma non&#160;<a href="#_FtntDown23_24" id="_FtntUp23_23">[23]</a> c’è dubbio&#160;<a href="#_FtntDown24_22" id="_FtntUp24_22">[24]</a> che dopo un certo intervallo di tempo esisterà di nuovo la materia&#160;<a href="#_FtntDown25_22" id="_FtntUp25_22">[25]</a>, saranno creati i corpi e sarà disposta la varietà del mondo a causa della varia volontà delle creature razionali, che dopo aver conseguito la perfetta beatitudine alla fine del mondo, di nuovo a poco a poco saranno scese in basso ed avranno accolto tanta malvagità da tramutarsi in potenze avverse per non aver voluto conservare la condizione iniziale e rimanere in possesso della incorrotta beatitudine. E non dobbiamo ignorare che molte creature razionali conserveranno la condizione iniziale fino al secondo terzo e quarto mondo e non subiranno alcuna mutazione, altre perderanno tanto poco della primitiva condizione che sembrerà che non abbiano perso nulla, altre invece con gran rovina precipiteranno nell’abisso più profondo. Dio ordinatore&#160;<a href="#_FtntDown26_22" id="_FtntUp26_22">[26]</a> di tutto, quando crea il mondo, sa disporre ognuno secondo i meriti le opportunità le cause per cui ha avuto inizio e sussiste l’ordinamento del mondo, sì che quello che tutti avrà superato in malvagità e si sarà completamente reso uguale alla terra, nel mondo che sarà creato successivamente, diventerà il diavolo, principio della creazione&#160;<a href="#_FtntDown27_22" id="_FtntUp27_22">[27]</a> del signore, per essere deriso dagli angeli (<i>Iob,</i> 40, 14) che avranno perduto la condizione iniziale〉.</p>

  <p class="Normal">4. Poiché Paolo&#160;<a href="#_FtntDown28_22" id="_FtntUp28_22">[28]</a> fa menzione anche del corpo spirituale (<i>I Cor</i>., 15, 44), esaminiamo ora, per quanto ci è possibile, che cosa si debba pensare di questo corpo. Per quanto ci è dato di comprendere, la qualità del corpo spirituale deve essere tale da costituire conveniente dimora non solo per le anime beate e perfette, ma anche per tutta la creazione&#160;<a href="#_FtntDown29_20" id="_FtntUp29_20">[29]</a> che sarà liberata dalla servitù della corruzione (<i>Rom</i>.,8, 21). Di questo corpo l’apostolo ha detto anche: <i>Abbiamo una dimora non manufatta, eterna nei cieli</i> (<i>II Cor</i>.,5, 1), cioè nella dimora dei beati. Da ciò possiamo immaginare quanto puro sottile glorioso sarà quel corpo, se lo confrontiamo con i corpi che ora, benché celesti e luminosissimi, pur sono manufatti e visibili&#160;<a href="#_FtntDown30_20" id="_FtntUp30_20">[30]</a>, mentre di quello è detto dimora non manufatta ma eterna nei cieli. Poiché le cose che si vedono sono temporali, ma quelle che non si vedono sono eterne (<i>II Cor</i>.,4, 18), a tutti questi corpi che vediamo sia in terra sia in cielo, che si vedono e sono manufatti e non eterni, è di gran lunga superiore ciò che non è né visibile né manufatto ma eterno. Da questo confronto si può immaginare quanta sarà la bellezza la luminosità il fulgore del corpo spirituale, e si comprenderà la verità di ciò che fu detto: <i>Occhio non ha visto né orecchio ha udito né è arrivato al cuore dell’uomo ciò che Dio ha preparato per coloro che lo amano</i> (<i>I Cor</i>., 2, 9). D’altra parte non dobbiamo dubitare che la natura di questo nostro corpo, per volontà di Dio che l’ha fatta così, potrà essere portata dal creatore alla condizione di corpo sottilissimo purissimo luminosissimo, come richiederanno la condizione ed i meriti della natura razionale. Infatti, quando il mondo ebbe bisogno di varietà e diversità, la materia si offrì al suo creatore e signore per servirlo con tutti i suoi diversi aspetti&#160;<a href="#_FtntDown31_19" id="_FtntUp31_19">[31]</a>, affinché egli da lei traesse le figure diverse degli esseri celesti e terrestri. Ma quando il mondo avrà cominciato ad affrettarsi alla mèta, per essere tutti una cosa sola come il Padre è una cosa sola col Figlio (<i>Io</i>.,17, 21), di conseguenza ci è dato di capire che dove tutti sono una cosa sola non ci sarà più diversità&#160;<a href="#_FtntDown32_19" id="_FtntUp32_19">[32]</a>.</p>

  <p class="Normal">5. Per questo è scritto che anche l’ultimo nemico, che è chiamato morte, sarà distrutto (<i>I Cor</i>., 15, 26), affinché non ci sia più nulla di doloroso, quando non ci sarà la morte&#160;<a href="#_FtntDown33_17" id="_FtntUp33_17">[33]</a>, né di diverso, quando non ci sarà più nemico. Ma dobbiamo intendere la distruzione dell’ultimo nemico come distruzione non della sostanza che è stata fatta da Dio, ma dell’inclinazione e della volontà nemica che ha tratto origine non da Dio ma dallo stesso nemico. Perciò sarà distrutto non per non esistere più ma per non essere più nemico e morte&#160;<a href="#_FtntDown34_16" id="_FtntUp34_16">[34]</a>. Infatti nulla è impossibile&#160;<a href="#_FtntDown35_16" id="_FtntUp35_16">[35]</a> per l’onnipotente e nulla insanabile per il creatore; ed egli ha fatto tutte le cose perché esistessero; e ciò che è stato fatto per esistere non può non esistere. Perciò le creature potranno ricevere trasformazioni e varietà di aspetti&#160;<a href="#_FtntDown36_16" id="_FtntUp36_16">[36]</a>, sì che in relazione ai meriti si troveranno in migliore o peggiore condizione: non possono però subire distruzione sostanziale le cose che Dio ha creato perché esistessero e durassero. Infatti quelle cose che, secondo l’opinione della gente, periscono, la norma della fede e della verità ci vieta di credere che siano effettivamente perite. Così gl’ignoranti e gl’infedeli&#160;<a href="#_FtntDown37_16" id="_FtntUp37_16">[37]</a> credono che dopo la morte la nostra carne perisca in maniera tale che nulla resti della sua sostanza. Invece noi, che crediamo nella sua resurrezione, pensiamo che a causa della morte si è prodotta soltanto una trasformazione, ma che la sostanza della carne continua ad esistere, e per volontà del suo creatore in un determinato tempo sarà di nuovo riportata alla vita e subirà un’altra trasformazione: così quella che prima era stata carne terrena della terra (<i>I Cor</i>., 15, 47), dissolta poi dalla morte sarà di nuovo ridotta a cenere e terra (<i>poiché sei terra</i> - è scritto - <i>tornerai in terra</i> [<i>Gen</i>., 3, 19]): ma sarà di nuovo tirata fuori dalla terra e dopo ancora, come richiederanno i meriti dell’anima che vi abita, progredirà nella gloria del corpo spirituale&#160;<a href="#_FtntDown38_14" id="_FtntUp38_14">[38]</a> (<i>I Cor</i>., 15, 44).</p>

  <p class="Normal">6. Dobbiamo credere che tutta questa nostra sostanza corporea sarà tratta a tale condizione allorché ogni cosa sarà reintegrata per essere una cosa sola (<i>Io</i>.,17, 21), e Dio sarà tutto in tutti (<i>I Cor</i>., 15, 28). Ma ciò non avverrà in un momento ma lentamente e gradualmente, attraverso infiniti secoli&#160;<a href="#_FtntDown39_14" id="_FtntUp39_14">[39]</a>, poiché correzione e purificazione avverranno a poco a poco e singolarmente; e mentre alcuni con ritmo più veloce&#160;<a href="#_FtntDown40_13" id="_FtntUp40_13">[40]</a> si affretteranno per primi alla mèta e altri li seguiranno da vicino, altri invece rimarranno molto indietro. E così attraverso innumerevoli ordini costituiti da coloro che progrediscono e, da nemici che erano, si riconciliano con Dio, si giunge all’ultimo nemico, la morte, perché anche questo sia distrutto e non ci sia più nemico (<i>I Cor</i>., 15, 26).</p>

  <p class="Normal">Quando tutte le anime razionali saranno state ricondotte a questa condizione, allora anche la natura di questo nostro corpo sarà tratta alla gloria di corpo spirituale. Infatti, come vediamo che delle nature razionali&#160;<a href="#_FtntDown41_11" id="_FtntUp41_11">[41]</a> quelle che hanno meritato la beatitudine non sono di natura diversa rispetto a quelle che hanno vissuto nell’indegnità del peccato, ma son le stesse, che prima hanno peccato e poi, convertitesi e riconciliatesi con Dio, sono state richiamate alla beatitudine: così anche della natura del corpo non dobbiamo credere che un corpo è questo di cui ora usiamo nell’ignominia, nella corruttibilità e nella debolezza, e un altro sarà quello di cui faremo uso nella incorruttibilità, nella potenza e nella gloria; ma sarà sempre questo stesso corpo che, deposte queste imperfezioni di ora, sarà trasformato nella gloria e diventerà corpo spirituale, sì che quello che era stato vaso per uso volgare, una volta purificato diventerà vaso di lusso&#160;<a href="#_FtntDown42_11" id="_FtntUp42_11">[42]</a> (<i>Rom</i>.,9, 21), ricettacolo di beatitudine. E dobbiamo credere che in questa condizione rimarrà sempre e immutabilmente&#160;<a href="#_FtntDown43_11" id="_FtntUp43_11">[43]</a> per volontà del creatore, sulla fede di Paolo che dice: <i>Abbiamo un’abitazione non manufatta, eterna nei cieli</i> (<i>II Cor</i>.,5; 1).</p>

  <p class="Normal">Infatti la fede della chiesa non accetta l’opinione di alcuni filosofi Greci&#160;<a href="#_FtntDown44_10" id="_FtntUp44_10">[44]</a>, secondo i quali oltre questo corpo che consta di quattro elementi, c’è una quinta sostanza corporea, in tutto diversa da questo nostro corpo. Infatti né dalla scrittura si può trarre qualche spunto di questo genere, né la logica connessione dei fatti permette di accogliere questa ipotesi, soprattutto perché chiaramente l’apostolo dice che ai morti che risorgono non saranno dati altri corpi, ma che essi riceveranno questi stessi corpi che avevano da vivi, diventati migliori. Dice infatti: <i>Viene seminato un corpo animale, risorgerà un corpo spirituale;</i> e: <i>Viene seminato nella corruttibilità, risorgerà nella incorruttibilità; viene seminato nella debolezza, risorgerà nella potenza; viene seminato nella ignominia, risorgerà nella gloria</i> (<i>I Cor</i>., 15, 44. 42 seg.). Perciò, come progredisce un uomo sì che, mentre prima era uomo animale e non comprendeva ciò ch’era dello spirito di Dio (<i>I Cor</i>., 2, 14), poi grazie all’educazione diventa spirituale&#160;<a href="#_FtntDown45_10" id="_FtntUp45_10">[45]</a> e giudica di tutto mentre egli non è giudicato da nessuno (<i>I Cor</i>., 2, 15), così anche per quanto riguarda la condizione del corpo dobbiamo credere che questo stesso corpo che ora è detto animale per servizio dell’anima, quando l’anima unita con Dio diventerà con lui un solo spirito (<i>I Cor</i>., 6, 17), allora anch’esso, in quanto a servizio dello spirito&#160;<a href="#_FtntDown46_9" id="_FtntUp46_9">[46]</a>, progredirà nella condizione spirituale, soprattutto perché, come spesso abbiamo detto, il creatore ha fatto la natura corporea tale da poter facilmente assumere la qualità che egli avrà voluto o la circostanza avrà richiesto.</p>

  <p class="Normal">7. Pertanto da tutto questo ragionamento risulta che Dio ha creato due nature generali&#160;<a href="#_FtntDown47_8" id="_FtntUp47_8">[47]</a>: la natura visibile, cioè corporea, e la natura invisibile, che è incorporea. Ambedue queste nature possono subire svariati mutamenti. Quella invisibile, che è dotata di ragione, muta per disposizione d’animo perché è dotata di libero arbitrio: perciò si trova qualche volta nel bene qualche volta nel male. Invece la natura corporea riceve mutamenti nella sostanza&#160;<a href="#_FtntDown48_6" id="_FtntUp48_6">[48]</a>: perciò qualsiasi cosa vorrà creare o modificare Dio creatore di tutto, si serve di questa materia pronta a tutto, sì da trasformare la natura corporea in qualsiasi forma e aspetto vorrà, secondo quanto richiedono meriti e demeriti. A questo evidentemente allude il profeta quando dice: <i>Dio che fa e trasforma tutto</i>&#160;<a href="#_FtntDown49_6" id="_FtntUp49_6">[49]</a> (<i>Amos</i>, 5, 8).</p>

  <p class="Normal">8. Ci dobbiamo ora chiedere se alla fine del mondo, allorché Dio sarà tutto in tutti (<i>I Cor</i>., 15, 28), tutta la natura corporea avrà una sola forma&#160;<a href="#_FtntDown50_5" id="_FtntUp50_5">[50]</a>, e la qualità del corpo sarà quella sola che risplenderà nella gloria inenarrabile, che sarà la gloria del corpo spirituale. Se infatti intendiamo esattamente ciò che Mosè scrive all'inizio del suo libro: In principio Dio ha fatto cielo e terra (<i>Gen</i>.,1, 1), cioè che questo è l’inizio di tutta la creazione&#160;<a href="#_FtntDown51_5" id="_FtntUp51_5">[51]</a>, converrà riportare a questo principio la fine del mondo, sì che quel cielo e quella terra saranno dimora e riposo dei santi: così i santi e i mansueti erediteranno prima quella terra, secondo quanto insegnano la legge i profeti e il vangelo (<i>Deut</i>., 4, 38; <i>Ps</i>., 36, 11; <i>Mt</i>.,5, 4). In questa terra ritengo che ci siano i reali e vivi esemplari di quelle norme che Mosè insegnava per mezzo dell’ombra della legge. A proposito dei quali è detto che coloro che prestavano culto nella legge <i>prestavano culto alla copia e all’ombra delle realtà celesti</i>&#160;<a href="#_FtntDown52_5" id="_FtntUp52_5">[52]</a> (<i>Hebr</i>., 8, 5). E proprio a Mosè è stato detto<i>: Sta’ attento a far tutto secondo la forma e la somiglianza che ti è stata mostrata sul monte</i>&#160;<a href="#_FtntDown53_5" id="_FtntUp53_5">[53]</a> (<i>Ex</i>.,25, 40). Per cui mi sembra che in questa nostra terra la legge è stata maestra di coloro che per suo mezzo dovevano essere condotti a Cristo, e che sono stati istruiti da lei affinché, dopo l’istruzione della legge, potessero più facilmente accogliere i più perfetti precetti di Cristo; analogamente quella terra&#160;<a href="#_FtntDown54_5" id="_FtntUp54_5">[54]</a> che accoglie tutti i santi, li istruirà prima con le norme della legge vera ed eterna, affinché più facilmente possano comprendere gl’insegnamenti perfetti del cielo, cui nulla può essere aggiunto: in ciò consisterà veramente quel ch’è detto vangelo eterno&#160;<a href="#_FtntDown55_5" id="_FtntUp55_5">[55]</a> e testamento sempre nuovo che mai invecchierà (<i>Apoc</i>., 14, 6; <i>Hebr</i>., 8, 13).</p>

  <p class="Normal">9. Perciò crediamo che alla fine e alla restaurazione del mondo i beati, progredendo e salendo a poco a poco&#160;<a href="#_FtntDown56_5" id="_FtntUp56_5">[56]</a>, con misura e per gradi&#160;<a href="#_FtntDown57_5" id="_FtntUp57_5">[57]</a>, giungeranno prima a quella terra e a quella istruzione che lì si impartisce, dove vengono preparati ad accogliere gbinsegnamenti superiori, cui nulla può essere aggiunto. Infatti dopo i tutori e i procuratori&#160;<a href="#_FtntDown58_4" id="_FtntUp58_4">[58]</a> (<i>Gal</i>.,4, 2), Cristo stesso, che è re universale, prenderà il regno: cioè, dopo l’istruzione impartita dalle potenze beate, egli stesso istruirà&#160;<a href="#_FtntDown59_4" id="_FtntUp59_4">[59]</a> quelli che lo possono comprendere&#160;<a href="#_FtntDown60_4" id="_FtntUp60_4">[60]</a> in quanto sapienza&#160;<a href="#_FtntDown61_4" id="_FtntUp61_4">[61]</a>, e regnerà su loro finché li sottometterà anche al Padre, che a lui ha sottomesso ogni cosa: cioè, quando saranno stati resi capaci di accogliere Dio&#160;<a href="#_FtntDown62_3" id="_FtntUp62_3">[62]</a>, Dio per loro&#160;<a href="#_FtntDown63_3" id="_FtntUp63_3">[63]</a> sarà tutto in tutti (<i>I Cor</i>., 15, 27 seg.). Allora di conseguenza anche la natura corporea raggiungerà la condizione più perfetta, cui nulla può essere aggiunto.</p>

  <p class="Normal">Quanto abbiamo fin qui discusso sulla natura corporea e sul corpo spirituale lasciamo da giudicare al lettore, perché scelga delle due soluzioni proposte quella che gli sembrerà migliore&#160;<a href="#_FtntDown64_3" id="_FtntUp64_3">[64]</a>. Noi con ciò poniamo fine al terzo libro.</p>

  <hr/>

  <p class="NotaPie"><a href="#_FtntUp1_26" id="_FtntDown1_26">[1]</a> Per i caratteri che questo capitolo presenta in comune col precedente si veda la nota introduttiva a III, 5. Su III, 6 è sufficiente accennare che il problema della fine del mondo vi è trattato sotto il punto di vista della corporeità, o meno, delle anime dei beati, cioè riprendendo un argomento variamente accennato nel libro I e trattato sistematicamente a 1-3. Come a II, 3 Origene presenta successivamente le due tesi in contrasto: prima quella secondo cui i beati saranno completamente liberi da ogni involucro corporeo (§§ 1-3); poi quella secondo cui i beati saranno dotati di corpo spirituale corrispondente al loro stato di beatitudine (§§ 4-9)- Rispetto alle precedenti trattazioni, questa è svolta soprattutto tenendo presente la prospettiva dell’unione dell’anima con Dio, e in buona parte si presenta come approfondita interpretazione del concetto paolino secondo cui Dio sarà tutto in tutti (<i>1</i> <i>Cor</i>., 15, 28). In questo senso la trattazione continua quella sulla <i>subiectio</i> di Cristo al Padre, svolta alla fine del capitolo precedente. Come a II, 3, anche qui Origene lascia il problema aperto e invita il lettore alla scelta: ciò non emerge tanto dallo svolgimento della esposizione, che Rufino ha radicalmente rimaneggiato in più punti e Girolamo presenta con la solita tendenziosità, ma si ricava con certezza dalla espressione finale del capitolo, indirettamente confermata da Girolamo.</p>

  <p class="NotaPie"><a href="#_FtntUp2_26" id="_FtntDown2_26">[2]</a> Il riferimento è a <span class="Vers">Plat</span>., <i>Thaet</i>., 176 B, dove l’assimilazione a Dio consiste nella fuga dal mondo. Questo passo ha avuto fortuna immensa nella filosofia pagana e poi in ambiente cristiano, dove, connesso con <i>Gen</i>., 1, 26-27, sarà alla base della mistica origeniana: cfr. <i>infra</i>.</p>

  <p class="NotaPie"><a href="#_FtntUp3_26" id="_FtntDown3_26">[3]</a> L’argomento secondo cui Platone e gli altri filosofi greci avevano attinto le loro dottrine dai libri di Mosè era stato elaborato dall’apologetica giudaica antipagana. Di qui era passato nell’apologetica cristiana (<span class="Vers">Iust</span>., <i>I Apol</i>., 59-60; <span class="Vers">Tat</span>., <i>Ad Graec</i>., 31 segg., 40; <span class="Vers">Teoph</span>., <i>Ad Autol</i>., I, 14; 23 con riferimento a Giuseppe Flavio) ed a Clemente (<i>Str</i>., I, 22, 150 con riferimento ad Aristobulo e Numenio; I, 17, 87; V, 13, 90: VI, 2, 27). Origene più volte si rifà a questo argomento:<i> Co. Cant. Prol</i>., GCS VIII, 75; <i>C. Cels</i>., I, 15 con riferimento ad Ermippo sulla derivazione di Pitagora dagli Ebrei; VI, 19; VII, 30 sulla derivazione di Platone dalla scrittura. Quanto al passo del <i>Teeteto,</i> già Clemente era propenso a farlo derivare da <i>Deut</i>., 13, 5: cfr. <i>Str</i>., II, 19, 100.</p>

  <p class="NotaPie"><a href="#_FtntUp4_26" id="_FtntDown4_26">[4]</a> Il ragionamento si basa sul fatto che a <i>Gen</i>., 1, 26 Dio dice di voler fare l’uomo a sua immagine e somiglianza, e poi a 1, 27 lo crea solo ad immagine (cfr. nota a IV, 4, 10). La distinzione fra immagine e somiglianza è già in Ireneo, ma impostata in modo completamente estraneo alla mentalità origeniana: il corpo è ad immagine, 10 spirito a somiglianza (<i>Adv. Haer</i>., V, 6, 1). Invece in Clemente la distinzione è fatta in maniera analoga ad Origene (<i>Str</i>., II, 22, 131, dove la distinzione è attribuita ad <i>alcuni dei nostri</i>; cfr. anche <i>Protr</i>., 12, 120). Origene torna varie volte su questo concetto: <i>C. Cels</i>., IV, 30; <i>Co. Rom</i>., IV, 5; <i>De Orat</i>., 27, 2; <i>Ho. Ez</i>., 13, 2 (con citazione di <i>1</i> <i>Io</i>., 3, 2); <i>Co. Io</i>., XX, 22 (20).</p>

  <p class="NotaPie"><a href="#_FtntUp5_26" id="_FtntDown5_26">[5]</a> Cioè dalla creazione dell’uomo ad immagine (= νοῦς), distinta dalla creazione del corpo (<i>Gen</i>., 2, 7): cfr. III, 5, 1 in nota.</p>

  <p class="NotaPie"><a href="#_FtntUp6_26" id="_FtntDown6_26">[6]</a> Per l’imitazione di Dio in genere e di Cristo in ispecie cfr. I, 6, 2; II, 6, 3; III, 5, 7; IV, 4, 4; IV, 4, 10 e nota. L’imitazione di Dio consiste soprattutto nell’amore verso il prossimo, anche verso i nemici: <i>Co. Io</i>., XX, 13; XX, 17 (15); XX, 33 (27); <i>De Orat</i>., 22, 4; <i>C. Cels</i>., IV, 28. L’imitazione di Cristo consiste nell’imitare la sua vita umana, le sue virtù, soprattutto la sua morte accettando il martirio: in questo caso il martire è assimilato perfettamente a Cristo: <i>Co. Io</i>., II, 34 (28); XIX, 22 (5); XXVIII, 3; <i>Co. Rom</i>., V, 5; <i>Ho. Iud</i>., 7, 2; <i>Ho. Ier</i>., 14, 7; <i>Ad Martyr</i>., 36, 42, 50. Per l’imitazione di Dio in Clemente cfr. <i>Protr</i>., 11, 117; <i>Str</i>., IV, 26, 171.</p>

  <p class="NotaPie"><a href="#_FtntUp7_26" id="_FtntDown7_26">[7]</a> Invece a <i>Frag. in Eph</i>., 1 (JTS, 3, 235) Origene rileva il ruolo della grazia divina nella nostra assimilazione a Dio. Sul sinergismo origeniano cfr. III, 1, 19 e nota. A <i>Ho. Ex</i>., <i>6,</i> 5 la somiglianza dell’uomo con Dio è riportata non alla natura ma alla grazia. Collegando <i>De Pr</i>., III, 6, 1 con II, 9, 2 ricaviamo che il passaggio dall’immagine alla somiglianza consiste, da parte delle creature razionali, nel far proprio, mercé l’uso retto del libero arbitrio, il bene che è stato loro concesso da Dio al momento della creazione: la creazione si profila non come atto in sé compiuto, operato da Dio all’inizio, bensì come processo dinamico che vede la creatura passare da uno stato iniziale, per cosi dire passivo, di bontà, all’attualizzazione e al perfezionamento del bene iniziale, che vedrà la realizzazione solo alla fine del mondo. Alla luce di questa concezione l’adagio più volte ripetuto (X, 6, 2; XX, 1, 1), secondo cui la fine sarà simile all’inizio, va inteso solo nel senso che le creature razionali saranno alla fine prive di malizia come lo erano al momento della creazione; ma ciò non esclude che esse saranno enormemente arricchite nel bene.</p>

  <p class="NotaPie"><a href="#_FtntUp8_26" id="_FtntDown8_26">[8]</a> Cfr. la connessione fra il passo giovanneo e <i>Gen</i>., 1, 26 a <i>Ho. Ex</i>., 6, 5 e <i>Ho. Ex</i>., 13, 2. Adducendo lo stesso passo a <i>Co. Mal</i>., XVII, 19 Origene distingue l’imperfetta visione di Dio che abbiamo in terra da quella perfetta che avremo in cielo. Si noti come nella interpretazione di questo passo Origene identifichi la somiglianza con Dio con la somiglianza con Cristo.</p>

  <p class="NotaPie"><a href="#_FtntUp9_26" id="_FtntDown9_26">[9]</a> Per opera di Cristo noi partecipiamo della verità e della divinità del Padre, diventando suoi figli adottivi: <i>Co. Io</i>., I, 27; II, 2; XXVIII, 12 (n); XX, 28 (22); <i>Frag. in Is„</i> PG XIII, 217.</p>

  <p class="NotaPie"><a href="#_FtntUp10_26" id="_FtntDown10_26">[10]</a> L’unità è sinonimo di perfezione, così come la mancanza di unità significa imperfezione: <i>De Orat,</i> 21, 2 (la materia non è <i>uno</i> perché è divisibile); <i>Ho. Reg</i>., I, 4. Si tratta di concetto pitagorico (opposizione tra monade e diade) tradizionale nella filosofia platonica: per antecedenti gnostici cfr. <span class="Vers">Heracl</span>., <i>frag</i>., 37; <i>Evang. Phil</i>., 116. L’affermazione dell'unità finale delle creature razionali con Dio non deve essere intesa in senso panteista come assorbimento della realtà di quelle in questo: cfr. <i>infra</i>.</p>

  <p class="NotaPie"><a href="#_FtntUp11_26" id="_FtntDown11_26">[11]</a> <i>Poiché... vive Dio </i>(p. 467,1. 15): a questo passo riportato da Girolamo (<i>Ep</i>. 124, 9) in Rufino corrisponde soltanto<i> A questo proposito alcuni si chiedono se il concetto stesso di natura corporea, anche se questa è completamente purificata e del tutto resa spirituale, non sembri repugnare alla dignità della somiglianza e al carattere dell’unione: infatti la natura divina è essenzialmente incorporea, sì che non possiamo dire simile a lei né veramente una sola cosa con lei la natura corporea, soprattutto perché la regola della fede insegna che l’unità del Figlio col Padre va riferita alla proprietà della natura. </i>L’ultima frase è sicura aggiunta di Rufino alla luce delle recenti controversie trinitarie, in cui<i> Io</i>., 17, 21 (o meglio io, 30, di contenuto analogo) era stato sistematicamente addotto dagli ortodossi a prova dell’unità di natura fra il Padre e il Figlio. Invece Origene interpreta sempre il passo alludendo ad unità di volontà, di azione, di divinità: cfr.<i> C. Cels</i>., VIII, 12;<i> Dial. c. Her</i>., 4. Il resto del passo rufiniano riassume in forma generica quanto Girolamo riferisce letteralmente. Sugli alcuni introdotti da Rufino qui e a § 3 cfr. II, 3, 3.</p>

  <p class="NotaPie"><a href="#_FtntUp12_26" id="_FtntDown12_26">[12]</a> Cfr. <i>supra</i> e I, 6, 2; II, 1, 1.</p>

  <p class="NotaPie"><a href="#_FtntUp13_25" id="_FtntDown13_25">[13]</a> Destinato a scomparire: cfr., p. es., <i>Co. Mat</i>., XIII, 1; <i>C. Cels</i>., IV, 21.</p>

  <p class="NotaPie"><a href="#_FtntUp14_25" id="_FtntDown14_25">[14]</a> Fra <i>incorporea</i> e <i>e quel</i> esiste lacuna perché Girolamo, che tramanda ambedue i passi, li collega con <i>et paulo post</i>. Schnitzer pensa che la lacuna possa essere in parte sanata inserendovi il passo corrispondente di Rufino che abbiamo sopra riportato in nota. Per la frequente citazione e l’interpretazione di <i>Rom</i>., 8, 21 cfr. I, 7, 5 e nota. Per quanto concerne in generale la questione della corporeità o incorporeità delle crea ture razionali all’inizio e alla fine cfr. II, 1-3 e <i>Introduzione,</i> pp. 64 segg. Sulla incorporeità delle creature razionali e il loro rapporto col corpo cfr. I, 7, 1; II, 2, 2; IV, 3, 15 in nota.</p>

  <p class="NotaPie"><a href="#_FtntUp15_25" id="_FtntDown15_25">[15]</a> Girolamo collega il passo che termina con <i>in tutti</i> e quello che comincia con <i>a credere</i> con <i>in eodem</i>. Il senso dell’argomentazione corre senza che sia necessario postulare lacuna.</p>

  <p class="NotaPie"><a href="#_FtntUp16_24" id="_FtntDown16_24">[16]</a> Qui l’assimilazione dell’uomo a Dio viene prospettata in senso « fisico », come adeguazione dell’uomo alle condizioni in cui vive Dio. Ma la concezione prevalente di Origene è quella che fa consistere la perfezione raggiungibile dall’uomo (= assimilazione a Dio) nella perfezione della conoscenza (cfr., p. es., II, n, 7), della contemplazione di Dio, e intende in maniera molto relativa l’assimilazione (<i>Ho. Ex</i>., 6, 5): perciò l’assimilazione a Dio non sembra incompatibile con l'esistenza di un corpo glorificato a somiglianza del corpo glorificato di Cristo. Il forte influsso dell’opposizione platonica anima-corpo (cfr. <i>Phaed</i>., 114C) ha spinto Origene a prospettare come possibile lo stato di perfetta incorporeità finale delle creature razionali; ma questa conclusione non discende necessariamente dalle premesse della sua concezione cosmologica e antropologica. Cfr. anche par. 4 segg.</p>

  <p class="NotaPie"><a href="#_FtntUp17_23" id="_FtntDown17_23">[17]</a> <i>Pur essendo... inanimati;</i> passo tramandato da Giustiniano (<i>Ep. ad Mennam,</i> Mansi, IX 529). Rufino lo ha parafrasato e privato della punta più significativa: <i>Ma se si promette che Dio alla fine sarà tutto in tutti, ciò non significa che giungeranno a quella fine gli animali irrazionali, perché non si dica che Dio è anche in loro; e neppure legna e pietre, perché neppure in queste si possa dire che c'è Dio. Così crediamo che nessuna malvagità arriverà a quella fine, perché non si dica che Dio, in quanto è tutto in tutti, verrà a trovarsi anche nel male</i>.</p>

  <p class="NotaPie"><a href="#_FtntUp18_23" id="_FtntDown18_23">[18]</a> Questo concetto biblico e stoico è completamente assimilato, anche in senso antignostico, da Origene: cfr. II, 1, 3 e nota. La presenza del male nel mondo impedisce di intendere questo concetto nel senso che Dio costituisce tutto in tutti. Perciò anche in riferimento alla fine del mondo, esso ha bisogno di essere adeguatamente chiarito.</p>

  <p class="NotaPie"><a href="#_FtntUp19_23" id="_FtntDown19_23">[19]</a> Cioè nelle creature razionali, le uniche che sussisteranno quando questo mondo avrà fine. L’insistenza sull’individualità di queste creature, di cui Dio costituirà l’unico oggetto di contemplazione e di amore, esclude che si possa interpretare panteisticamente il pensiero di Origene, nel senso che l’individualità di ogni creatura sarà assorbita nella realtà divina (cfr. in questo senso <span class="Vers">Völker</span>, <i>op. cit</i>., p. 128): in realtà il concetto paolino significa per Origene che ogni creatura sarà compiutamente buona, partecipando totalmente della bontà di Dio. Cfr. a <i>C. Cels</i>., XII, 75 e VI, 71 il rifiuto della dottrina stoica del riassorbimento finale di tutti gli esseri nel fuoco divino; e a <i>Ho. Num</i>., 17, 4 il carattere dinamico dell’unione dell’anima con Dio, presentata come ascesa senza fine. Cfr. per maggiori dettagli <span class="Vers">Crouzel</span>, <i>Image,</i> p. 254; <span class="Vers">Nemeshegyi</span>, op. <i>cit</i>., pp. 211 seg. Il carattere intellettuale dell’unione dell’anima con Dio è rilevato dall’insistenza con cui Origene la presenta come illuminazione da parte di Dio: cfr., p. es., <i>Co. Mat</i>., XVII, 19;<i> Co. Cant</i>., II, GCS VIII, 126: in questa ultima opera il motivo dell'unione è raffigurato con l’immagine, che avrà tanta fortuna, in ogni tempo, delle mistiche nozze fra Cristo e l’anima.</p>

  <p class="NotaPie"><a href="#_FtntUp20_23" id="_FtntDown20_23">[20]</a> Per chi si trova bene (condizione iniziale e finale) voler apprendere la distinzione fra bene e male è già di per sé male: tale forse era l’interpretazione origeniana del passo biblico in riferimento alla caduta delle creature razionali, per quanto si può dedurre dall’interpretazione allegorica che leggiamo a <i>Sel. in Gen</i>., PG XII, 100.</p>

  <p class="NotaPie"><a href="#_FtntUp21_23" id="_FtntDown21_23">[21]</a> Per Origene la morte è essenzialmente quella morale, perciò il peccato: cfr. II, 8, 3 e nota; <i>Co. Io</i>., XX, 25 (21) (demonio e morte) e <i>infra</i>.</p>

  <p class="NotaPie"><a href="#_FtntUp22_23" id="_FtntDown22_23">[22]</a> <i>Ma di questo... precedenti;</i> il riferimento potrebbe essere di Rufino, che cosi giustificherebbe la soppressione del passo successivo. Se invece è di Origene può riferirsi al § 1 e più in genere a II, 3, 3. Possiamo inserire questo riferimento, invece che qui, anche alla fine del successivo passo dedotto da Girolamo, immediatamente prima del § 4 (Schnitzer, Koetschau).</p>

  <p class="NotaPie"><a href="#_FtntUp23_23" id="_FtntDown23_24">[23]</a> <i>Ma non... iniziale</i>: passo tramandato da Girolamo (<i>Ep</i>. 124, 10). Gli editori lo fanno corrispondere, all’incirca, a <i>tale perfezione... materiale </i>(11. 10-16) del testo rufiniano. Ma i due testi si corrispondono solo in modo molto vago, e invece si collegano bene l’uno di séguito all’altro.</p>

  <p class="NotaPie"><a href="#_FtntUp24_22" id="_FtntDown24_22">[24]</a> Girolamo: <i>nec dubium est quin;</i> ma forse il testo greco qui recava il molto meno asseverativo τάχα, tanto adoperato da Origene.</p>

  <p class="NotaPie"><a href="#_FtntUp25_22" id="_FtntDown25_22">[25]</a> Cfr. II, 3, 3 e nota. Origene allude con discrezione a possibilità di peccato anche dopo la vittoria di Cristo sul male e la restaurazione a <i>De Orat</i>., 29, 15; <i>C. Cels</i>., VII, 46; VIII, 72. In senso contrario si esprime a <i>Co. Rom</i>., V, 10, ma potremo considerare autentico il passo?</p>

  <p class="NotaPie"><a href="#_FtntUp26_22" id="_FtntDown26_22">[26]</a> Cfr. II, 1, 2.</p>

  <p class="NotaPie"><a href="#_FtntUp27_22" id="_FtntDown27_22">[27]</a> Sistematicamente Origene interpreta <i>Iob, </i>40, 14 (19 secondo i LXX) in riferimento al diavolo: cfr., p. es., <i>Co. Io</i>., I, 17; XX, 22 (20). Per <i>creazione</i> il gr. reca πλάσματος, ben reso da Girolamo (<i>plasmatìonis):</i> Origene distingue, sulla traccia di <i>Gen</i>., 1, 26 e 2, 7 fra ποιεῖν e πλάζειν, e interpreta questo secondo verbo come indicante la creazione materiale: perciò la creazione cui si allude nel passo di Giobbe viene da lui riferita non alla creazione del diavolo in quanto creatura razionale, ma alla <i>plasmatio </i>del suo corpo materiale in conseguenza della caduta, della quale egli era stato il protagonista.</p>

  <p class="NotaPie"><a href="#_FtntUp28_22" id="_FtntDown28_22">[28]</a> Questo attacco della versione rufiniana non fa sospettare che qui l’originale greco introduceva una seconda ipotesi in alternativa con la prima: cfr. però la fine del capitolo. Nell’esporre tale seconda ipotesi Origene si attiene molto da vicino a quanto già aveva esposto a II, 3, 3. 6. 7, e sfrutta la dottrina stoica (II, 1, 4; III, 6, 7) della materia amorfa capace di trasformarsi in qualunque modo in relazione alle qualità che di volta in volta la determinano.</p>

  <p class="NotaPie"><a href="#_FtntUp29_20" id="_FtntDown29_20">[29]</a> La concezione del corpo spirituale, prima (II, 3) applicata alla resurrezione del corpo umano, ora viene estesa a tutta la creazione compresa nella abituale interpretazione che Origene dà di <i>Rom</i>., 8, 21, quindi ad angeli demoni astri (I, 7, 5; II, 9, 7; III, 5, 4).</p>

  <p class="NotaPie"><a href="#_FtntUp30_20" id="_FtntDown30_20">[30]</a> Si tratta degli astri. Manufatto è inteso da Origene nel senso di corporeo, corruttibile. Per il collegamento di <i>II Cor</i>., 4, 18 e 5, 1 cfr. II, 3, 6. Sui corpi aerei e sottili delle anime cfr. anche <i>C. Cels</i>., VII, 5.</p>

  <p class="NotaPie"><a href="#_FtntUp31_19" id="_FtntDown31_19">[31]</a> Cfr. II, 1, 2. 4.</p>

  <p class="NotaPie"><a href="#_FtntUp32_19" id="_FtntDown32_19">[32]</a> Cfr. III, 6, 8. L’omogeneità dei corpi spirituali non significherà annullamento delle individualità delle creature razionali: infatti per Origene il <i>principium individuationis</i> non dipende dalla materia di per sé amorfa ma dal libero arbitrio di cui ogni creatura è dotata e che le permette di agire, cioè di determinarsi, in maniera individuale (III, 6, 7). A sottolineare questa unità non «fisica» ma di volere e di amore, che collega le creature con Dio, Origene adduce <i>Io</i>., 17, ai, cioè il passo che prima aveva addotto a giustificare la ipotesi dell’assoluta incorporeità finale delle creature razionali. Ciò sottolinea il carattere alternativo con cui sono presentate le due ipotesi. Koetschau collega con questo passo dei <i>Princìpi</i> gli Anatematismi XII-XV del 553 (non 543) in cui si condanna la dottrina secondo cui nella reintegrazione dell’enade originaria le creature razionali avrebbero perso ogni individualità e non ci sarebbe stata più alcuna distinzione fra loro e Cristo. Ma tale dottrina è posteriore ad Origene (Evagrio): cfr. <span class="Vers">Guillaumont</span>, <i>op. cit</i>., pp. 143 segg.</p>

  <p class="NotaPie"><a href="#_FtntUp33_17" id="_FtntDown33_17">[33]</a> Per l’identificazione fra la morte e il peccato (= diavolo) cfr. <i>supra </i>e, per la citazione di <i>I Cor</i>., 15, 26, <i>Co. Mat</i>., XII, 33 (morte = peccato); <i>Ho. Ios</i>., 8, 4; <i>Ho. Lev</i>., 9, n (morte = diavolo). Cfr. anche <i>Ho. Ier</i>., 17, 3.</p>

  <p class="NotaPie"><a href="#_FtntUp34_16" id="_FtntDown34_16">[34]</a> Abbiamo qui la più esplicita affermazione, in tutta l’opera (cfr. anche I, 6, 3), della conversione e reintegrazione del diavolo. Cfr. anche <span class="Vers">Clem</span>., <i>Str</i>., I, 17, 83. Molti anni dopo la composizione dei <i>Princìpi</i> Origene sarebbe ritornato, anche se con cautela, sullo stesso concetto: cfr. <i>Co. Mat</i>., XIII, 17 e, per comprensiva e suggestiva interpretazione di <i>Mat</i>., 13, 43, <i>Co. Mat</i>., X 3. Per le accuse che su questo punto furono mosse ad Origene, oltre <span class="Vers">Hier.</span>, <i>Ep</i>., 124, 9, cfr. anche <span class="Vers">Teoph</span>. <i>apud</i> [<span class="Vers">Hier.</span>] <i>Ep</i>. 92, 2; 96, 8; <span class="Vers">Hier.</span>, <i>C. lohan</i>., 19; <span class="Vers">Aug</span>., <i>De civ. Dei,</i> XXI, 17. L'accusa fu già mossa ad Origene dai suoi coetanei (cfr. <span class="Vers">Ruf</span>., <i>Adult. libr. Orig</i>., 7); la difesa di Origene (ivi), il quale asserisce di non aver mai sostenuto la salvezza finale del diavolo, si può giustificare solo considerando che tutta la trattazione sui <i>novissima</i> è da luì presentata problematicamente a titolo di proposta personale e non come definizione dogmatica: cfr. I, 6, 1.</p>

  <p class="NotaPie"><a href="#_FtntUp35_16" id="_FtntDown35_16">[35]</a> La forza del logos supera quella del peccato: <i>C. Cels</i>., VIII, 72. Sull’impossibilità che Dio distrugga sostanzialmente ciò che egli stesso ha creato e vivificato (si tratta sempre di creature razionali) cfr. <i>Ho. Ier</i>., <i>I</i>, 16, dove ancora una volta si insiste sull’abolizione finale del male. È da ravvisare in questo concetto una punta antignostica, contro la dottrina secondo cui il diavolo e tutta la sostanza materiale erano destinati all’annientamento finale e completo. Invece per Origene solo il bene esiste realmente e il male è privazione di bene (II, 9, 2; <i>Co. Io</i>., II, 13 [7]; cfr. anche <i>De Pr</i>., I, 3, 8 e nota), perciò condizione accidentale derivante dalla volontà della creatura razionale e destinato a scomparire senza che Dio sia obbligato ad annientare la sua creazione (= bene). Cfr. anche § 7.</p>

  <p class="NotaPie"><a href="#_FtntUp36_16" id="_FtntDown36_16">[36]</a> Cfr. II, 1, 2; III, 6, 3; per la connessione con la concezione origeniana della materia cfr. II, 1, 4 III, 6, 7.</p>

  <p class="NotaPie"><a href="#_FtntUp37_16" id="_FtntDown37_16">[37]</a> È ben risaputo come il dogma della resurrezione del corpo sia stato una delle verità cristiane più diffìcili da far accettare ai pagani, a cominciare dall’insuccesso di Paolo ad Atene (<i>Ad</i>., 17, 32). È più diffìcile identificare gl’ignoranti cui si allude qui: non sono certo i cristiani <i>incipientes,</i> tanto spesso ripresi da Origene per la loro ignoranza, poiché questi, se mai, immaginavano in forma sin troppo materiale la resurrezione del corpo (II, 11, 2 e note); possiamo pensare a quanti fra gli ortodossi sostenevano la dottrina della incorporeità finale delle anime: ma abbiamo visto che tale concezione è presentata più volte da Origene come possibile. Forse l’accusa è rivolta agli eretici, cioè agli Gnostici, che appunto sostenevano la distruzione finale di tutta la sostanza materiale.</p>

  <p class="NotaPie"><a href="#_FtntUp38_14" id="_FtntDown38_14">[38]</a> Cfr., p. es., <i>C. Cels</i>., VII, 5; VII, 32; II, 62; <i>Sel. in Ps</i>., <i>118, </i>25, PG XII, 1592, dove la resurrezione è presentata come attrazione che dall’alto attira le realtà inferiori: la carne aderirà all’anima, l’anima al signore, con cui diventerà un solo spiritò. Per le varie possibilità che il corpo materiale ha di trasformarsi cfr. II, 3, 2; II, io, 3. Per l’uguaglianza fra il corpo risorto e quello degli angeli cfr. <i>Co. Mat</i>., XVII, 30. Nel nostro passo vengono presentate tre successive trasformazioni: corpo terreno; cenere e terra; corpo spirituale: questo ultimo corpo deve essere inteso come affinantesi progressivamente in relazione al progresso delle anime in cielo: cfr. II, n, 7; III, 6, 9.</p>

  <p class="NotaPie"><a href="#_FtntUp39_14" id="_FtntDown39_14">[39]</a> Cfr. I, 6, 3; III, 1, 23; anche I, 6, 2 e nota. A questo lungo scorrere di secoli (αἰῶνες) necessari alla purificazione dei peccatori pensa Origene quando interpreta il significato spirituale celato dietro il calendario ebraico: sabato, anno sabbatico; Pentecoste di anni (cfr. II, n, 5): <i>Co. Mat</i>., XV, 31 (parabola degli operai); <i>De Orat</i>., 27, 13-15.</p>

  <p class="NotaPie"><a href="#_FtntUp40_13" id="_FtntDown40_13">[40]</a> Cfr. III, 1, 17; III, 5, 8. Il ritmo diverso con cui le anime peccatrici tornano a Dio determina l’infinita varietà di condizioni cui si allude sùbito dopo</p>

  <p class="NotaPie"><a href="#_FtntUp41_11" id="_FtntDown41_11">[41]</a> In questo passo Origene sintetizza felicemente la concezione fortemente unitaria della sua cosmologia (= antropologia), in contrapposizione al pluralismo di nature affermato dagli Gnostici: una sola natura delle creature razionali; una sola natura materiale; quella si differenzia in conseguenza del diverso uso che le creature fanno del libero arbitrio, questa si differenzia in relazione alla diversa condizione che le creature si procurano liberamente: cfr. § 7. Sull’identità di sostanza degli angeli e dei demoni cfr. <i>Co. Io</i>., XX, 23 (20).</p>

  <p class="NotaPie"><a href="#_FtntUp42_11" id="_FtntDown42_11">[42]</a> Cfr. III, 1, 21-24.</p>

  <p class="NotaPie"><a href="#_FtntUp43_11" id="_FtntDown43_11">[43]</a> Non è possibile determinare se questa precisazione sia opera di Rufino, ovvero di Origene. In questo ultimo caso essa si verrebbe ad opporre a quanto è detto nel § 3 sulla possibilità di un nuovo peccato delle creature razionali dopo l’apocatastasi finale. Forse non è senza significato che l’ipotesi del nuovo peccato venga formulata in connessione con quella, di stampo platonico, dell’incorporeità finale, mentre si parla di immutabilità finale in connessione con la tesi, tipicamente cristiana, della resurrezione e della perpetuità del corpo. Cfr. <i>Introduzione,</i> p. 72.</p>

  <p class="NotaPie"><a href="#_FtntUp44_10" id="_FtntDown44_10">[44]</a> Si tratta del famoso quinto elemento, abitualmente chiamato etere, la cui esistenza era stata propugnata dal giovane Aristotele (<span class="Vers">Cic</span>., <i>Acad</i>., I, 7, 26; <i>Tusc</i>., I, 10, 22; <i>Doxogr. Graeci,</i> p. 362; 450 seg.). Origene lo ricorda di passaggio a <i>Co. Io</i>., XIII, 21, e lo respinge nettamente, allineandosi con l’opposizione stoica e platonica, a <i>C. Cels</i>., IV, 56 (cfr. <span class="Vers">Koch</span>, <i>op. cit</i>., pp. 271, 274). Egli era spinto sulla negativa non soltanto dall’argomento scritturistico cui qui fa allusione, ma anche perché l'esistenza di questo quinto elemento, radicalmente diverso dagli altri quattro elementi materiali, non si conciliava affatto con la sua concezione unitaria di impronta stoica, cui anche sopra accenna. D’altra parte, grazie a tale concezione, egli può attribuire ai corpi glorificati quelle stesse qualità di perfezione e incorruttibilità, che gli Aristotelici attribuivano al quinto elemento: cfr. anche II, 3, 7 in nota.</p>

  <p class="NotaPie"><a href="#_FtntUp45_10" id="_FtntDown45_10">[45]</a> La ripresa di termini e concetti paolini permette ad Origene un’altra puntata contro i Valentiniani per cui non era ammissibile il passaggio da psichici a spirituali: cfr. anche <i>Co. Io</i>., II, 21 (15) e quanto osservo a « Vetera Christianorum », 1966, pp. 124 seg.</p>

  <p class="NotaPie"><a href="#_FtntUp46_9" id="_FtntDown46_9">[46]</a> Sul <i>consensus</i> corpo-spirito cfr. <i>Co. Mat</i>., XIV, 3 e anche <i>C. Cels</i>., VII, 4, dove questo rapporto è considerato eccezionalmente possibile per alcuni eletti anche nella vita terrena.</p>

  <p class="NotaPie"><a href="#_FtntUp47_8" id="_FtntDown47_8">[47]</a> Cfr. lo stesso concetto a <i>Co. Rom</i>., VIII, 11 e, in forma meno tecnica, a <i>Ho. Gen</i>., <i>1,</i> 2. Si tratta di concetto rimontante a Platone <i>[Phaed</i>., 79 AB) e volgarizzato nel medio platonismo, che però aveva accolto, per la natura materiale, la concezione stoica di un substrato amorfo modificato a seconda delle qualità (cfr. <span class="Vers">Cornelis</span>, <i>op. cit</i>., pp. 40 segg.). Origene in certo senso trasferisce questo carattere alla sostanza incorporea: anch’essa è substrato amorfo, destinata ad assumere forme diverse a seconda dei diversi movimenti provocati dalle diverse volontà libere (III, 1, 22). Dal canto suo la natura materiale adegua sempre i vari corpi alle varie condizioni degli esseri razionali. Sul concetto di corporeo e incorporeo e il loro rapporto cfr. anche II, 2, 2; IV, 4, 8; I, 7, 1 e nota. Al significato antignostico della dottrina origeniana abbiamo sopra variamente accennato.</p>

  <p class="NotaPie"><a href="#_FtntUp48_6" id="_FtntDown48_6">[48]</a> Ruf. <i>subsiàntialem,</i> che sembra stare ad indicare la struttura, l’aspetto materiale dei corpi. È difficile risalire al termine usato originariamente da Origene: forse egli qui voleva dire, in armonia col contesto, che la natura materiale può atteggiarsi a formare i corpi più diversi e vari. Infatti più giù si parla più correttamente di diverse forme e aspetti (<i>formas vel species)</i> della materia.</p>

  <p class="NotaPie"><a href="#_FtntUp49_6" id="_FtntDown49_6">[49]</a> Il preciso apprezzamento della dottrina origeniana delle due nature risente della oscillazione e dell’incertezza (aumentata dal carattere della tradizione in nostro possesso) in merito alla condizione finale (= iniziale) delle creature razionali. Infatti, accettando la concezione platonica dell’assoluta incorporeità, il rapporto fra le due nature si configura esteriore, accidentale: la natura corporale esiste ad intervalli, solo quando di lei c’è bisogno per formare i corpi richiesti dalla condizione in cui versano le creature razionali (II, 3, 3; III, 6, 3). Invece secondo la concezione paolina del corpo spirituale il rapporto si configura come essenziale e necessario: sempre la creatura razionale sarà dotata di un corpo di materia (anche se celeste e spirituale), che è la proiezione esterna della sua mutabilità (II, 2, 2; IV, 4, 8). In questo senso è giustificata l’affermazione che solo la trinità è incorporea, in quanto essa sola è immutabile (I, 6, 4; II, 2, 2).</p>

  <p class="NotaPie"><a href="#_FtntUp50_5" id="_FtntDown50_5">[50]</a> Cfr.III, 6, 4 in fine e nota. A questo passo si riferisce, senza citare letteralmente, Girolamo (<i>Ep</i>. 124, 10) dove dice che tutta la sostanza corporea si trasformerà in un solo corpo splendente.</p>

  <p class="NotaPie"><a href="#_FtntUp51_5" id="_FtntDown51_5">[51]</a> Origene si vale della distinzione fra la terra di <i>Gen</i>., 1, 1 e l’arida di <i>Gen</i>., 1, 10, fra il cielo di <i>Gen</i>., 1, 1 e il firmamento di <i>Gen</i>., I, 8 (cfr. II, 3, 6. 7) per interpretare <i>Gen</i>. 1, 1 in riferimento alla creazione delle creature razionali e della loro sede celeste, cui esse sono destinate a tornare alla fine del mondo: cfr. anche II, 11, 6-7. Sul piano individuale la terra vera è l’anima che, superate le tentazioni e le lotte interiori, ha conseguito la pace interiore: <i>Ho. Num</i>., 22, 4; <i>Ho. Ier</i>., VIII, 1.</p>

  <p class="NotaPie"><a href="#_FtntUp52_5" id="_FtntDown52_5">[52]</a> Cfr. I, 1, 4 e nota.</p>

  <p class="NotaPie"><a href="#_FtntUp53_5" id="_FtntDown53_5">[53]</a> Cfr. <i>Ho. Ex</i>., 9, 2; <i>Ho. Ios</i>., 2, 2-3; <i>Ser. Mat</i>., 54. Il passaggio dalla nostra terra alla terra vera corrisponde al passaggio dalla lettera allo spirito della scrittura. Si rilevi come il rapporto figura (<i>typos</i>)-realtà si configuri qui in senso platonico: il mondo inferiore è stato fatto ad immagine del mondo superiore, di cui perciò costituisce l’ombra e la figura (ma i due mondi costituiscono per Origene due parti di un unico mondo: II, 3, 6; III, 5, 3 e nota): per un riscontro gnostico cfr. <i>Exc. ex Theot</i>., 47.</p>

  <p class="NotaPie"><a href="#_FtntUp54_5" id="_FtntDown54_5">[54]</a> La terra vera è concepita come <i>statio</i> intermedia dell’ascesa dei beati verso Dio. Le varie descrizioni che Origene ci dà della topografia celeste e delle diverse <i>mansiones</i> dei beati, rispondenti ai loro diversi meriti (cfr. II, 3, 7; II, 11, 5 e note), vanno interpretate alla luce della concezione dinamica che Origene ha del rapporto fra Dio ed i beati, per cui questi possono progredire da una sede all’altra in rapporto al progresso della loro scienza delle cose divine: su questo progresso anche dopo la vita terrena cfr. II, n, 6-7; <span class="Vers">Iren</span>., <i>Adv. Haer</i>., II, 28, 3.</p>

  <p class="NotaPie"><a href="#_FtntUp55_5" id="_FtntDown55_5">[55]</a> Cfr. IV, 2, 4; IV, 3, 13. In armonia con la simbologia che vede nelle realtà terrene l’immagine delle realtà celesti Origene vede nel passaggio dalla legge a Cristo la figura del passaggio dei beati dalla terra (vera) al cielo. Per valutare esattamente il concetto si tenga presente che per Origene, come in genere per i suoi coetanei, il fatto che una cosa fosse simbolo di un’altra non escludeva la sua realtà, anche se su un piano inferiore a quello della realtà dell’oggetto simbolizzato. In questo senso il vangelo eterno, predicato agli angeli (<i>Co</i>. <i>Rom</i>., I, 4), si profila come comprensione spirituale e totale della realtà divina, di cui la predicazione terrena di Cristo ha fatto conoscere soltanto simboli e figure, adeguandosi alle capacità imperfette degli uditori: <i>Co. Rom</i>., <i>ivi</i>: sulla predicazione di Cristo in terra come fase intermedia (immagine) fra la legge (ombra) e la conoscenza faccia a faccia delle realtà divine cfr. <i>Ho. XXXVIII Ps</i>., 2, 2 (cfr. anche <i>Co. Io</i>., X, 18 [13] [mistero della terza Pasqua]), dove la legge è presentata come prefigurazione del Cristo incarnato e questi è immagine delle realtà divine. Cfr. anche <span class="Vers">Iren</span>., <i>Adv. Haer</i>., IV, 9, 2.</p>

  <p class="NotaPie"><a href="#_FtntUp56_5" id="_FtntDown56_5">[56]</a> Cfr. <i>Ho. Num</i>., 27, 2-3, dove Origene simboleggia le varie <i>mansiones </i>per cui dovranno passare i beati con le 42 tappe dell’esodo degli Ebrei dall’Egitto. Questo periodo di istruzione sarà più o meno lungo in proporzione allo stato di maggiore o minore conoscenza acquisita in terra: cfr. <i>Ho. XXXVI Ps</i>., 5, 1.</p>

  <p class="NotaPie"><a href="#_FtntUp57_5" id="_FtntDown57_5">[57]</a> Sul contenuto e i modi di questa istruzione ultraterrena cfr. II, n, 6-7. Origene ora descrive più analiticamente ciò che in sintesi aveva accennato alla fine del paragrafo precedente sulla distinzione fra terra e cielo.</p>

  <p class="NotaPie"><a href="#_FtntUp58_4" id="_FtntDown58_4">[58]</a> Sono gli angeli cui si accenna a II, 11, 3; a mano a mano che i beati progrediscono nella scienza divina la loro istruzione è affidata a gerarchie angeliche sempre più elevate: I, 6, 3. La loro reintegrazione nella perduta dignità è da Origene assimilata all’assunzione della dignità angelica: <i>Ho. Lev</i>., 9, 11; <i>Ho. Luc</i>., 39, 2. Sia il motivo dell’istruzione ad opera degli angeli sia quello della trasformazione in angeli sono in Clemente: <i>Ecl</i>., 57; <i>Adumbr. in Iud</i>., 24.</p>

  <p class="NotaPie"><a href="#_FtntUp59_4" id="_FtntDown59_4">[59]</a> Si ripete nel cielo la vicenda che si era già svolta in terra, dove il cristiano, finché <i>incipiens,</i> è sotto la tutela dell’angelo custode, ma quando è irrobustito nella fede passa sotto la diretta tutela di Cristo. Anche in questo contesto Origene fa spesso uso di <i>Gal</i>., 4, 2: cfr.<i> Co. Cant</i>., II, GCS VIII, 164; <i>Co. Mat</i>., XIII, 26-28; <i>Ho. Num</i>., 24, 3.</p>

  <p class="NotaPie"><a href="#_FtntUp60_4" id="_FtntDown60_4">[60]</a> <i>comprendere... capaci'. </i>Ruf:<i> capere... capaces </i>che rende χωρεῖν e χωρητικός del greco: su questo termine cfr. <span class="Vers">Crouzel</span>, <i>Connaissance mystique</i>, pp. 394 seg.</p>

  <p class="NotaPie"><a href="#_FtntUp61_4" id="_FtntDown61_4">[61]</a> Cioè ad un livello superiore non solo al Cristo incarnato ma anche al logos: I, 3, 1. 8.</p>

  <p class="NotaPie"><a href="#_FtntUp62_3" id="_FtntDown62_3">[62]</a> Questo passo connesso con <i>Co. Io</i>., I, 27 (29), dove Origene dice che Cristo è la porta per cui arriva al Padre, ha fatto pensare (<span class="Vers">Voelrer</span>, p. 109) che per Origene la mediazione di Cristo avrà termine alla fine del perfezionamento dei beati, che perciò potranno contemplare il Padre senza bisogno di intermediario (<i>Ho. Gen</i>., 1, 7 e <i>Co. Io</i>., XIII, 3 sono molto meno significativi in questo senso). In realtà la funzione di Cristo a questo punto non viene soppressa ma cambia aspetto: i beati saranno ormai completamente incorporati (ma non spersonalizzati: cfr. <i>supra)</i> in lui, costituiranno le membra del suo corpo, sì che vedranno il Padre come lo vede lui (cfr. III, 5, 7; <i>Co. Io</i>., I, 16; II, 7 [4]), saranno un solo Figlio con lui (<i>Frag. in Eph</i>., 9; JTS 3, 402): cfr. anche <i>Co. Io</i>., XIX, 4 (1) (conoscenza == unione col Padre e col Figlio) e <span class="Vers">Crouzei</span>., <i>Imago,</i> p. 254. Il fraintendimento sopra accennato e la cattiva comprensione del concetto origeniano di <i>subiectio</i> (cfr. III, 5, 7) sono alla base dell’accusa mossa da Teofilo ad Origene di aver asserito che il regno di Cristo avrebbe avuto fine, ricalco dell’accusa mossa a ragione a Marcello di Ancira: cfr. [<span class="Vers">Hier.</span>], <i>Ep</i>. 92, 2; 96, 5, 7, 8.</p>

  <p class="NotaPie"><a href="#_FtntUp63_3" id="_FtntDown63_3">[63]</a> <i>Dio per loro... aggiunto; </i>ecco come Girolamo (<i>Ep</i>. 124, 10) tramanda questo passo: <i>E Dio sarà tutto in tutti, sì che tutta la natura corporea si trasformerà in quella sostanza che è la migliore di tutte, cioè nella sostanza divina, della quale nulla è migliore</i>. Allo stato attuale delle nostre conoscenze non è possibile ammettere in Origine questa concezione panteistica, che contrasta con tanti altri luoghi delle sue opere: cfr. <i>supra</i>. Non si può escludere che la frase finale, <i>cioè,</i> ecc. sia chiosa di Girolamo all'espressione origeniana <i>sostanza migliore di tutte</i> (Schnitzer). Metodio, che nel <i>De resurrectione</i> tanto lungamente critica la dottrina origeniana della resurrezione, non gli muove mai tale accusa.</p>

  <p class="NotaPie"><a href="#_FtntUp64_3" id="_FtntDown64_3">[64]</a> La questione è lasciata aperta, come a II, 3, 7. Anche Girolamo, dopo aver riportato i passi sopra addotti in maniera da presentare Origene convinto assertore dell’incorporeità finale delle creature razionali, aggiunge che Origene tratta della trasformazione dei corpi materiali in corpi sottili e spirituali.</p>

  <div class="fixedButton">
    <a href="#start"><img src="../Images/Flecha.png" width="50%"/></a>
  </div>
</body>
</html>