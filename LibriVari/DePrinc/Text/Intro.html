<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" lang="it">
<head>
  <meta name="viewport" content="width=device-width, initial-scale=1.0"/>
  <title></title>
  <link href="../Styles/Origene.css" type="text/css" rel="stylesheet"/>
</head>

<body id="start">
  <p class="pT3but"><a href="../index.html" class="butXL">Indice</a></p>

  <h1>INTRODUZIONE</h1>

  <h2 id="toc_id_1">I. IL TESTO DEI <i>PRINCÌPI</i></h2>

  <h3 class="sigil_not_in_toc">1. I « <i>PRINCÌPI</i> » E LA CONTROVERSIA ORIGENIANA.</h3>

  <p class="Normal">L’esposizione sullo stato in cui ci sono giunti i <i>Princìpi</i> di Origene e sui criteri per restituire, nei limiti del possibile, il testo originario comporta un sia pur breve cenno preliminare sulla varia vicenda in cui l’opera fu coinvolta durante lo svolgimento della controversia origeniana <a href="#_FtntDown1" id="_FtntUp1">[1]</a>.</p>

  <p class="Normal">Basterà ricordare che già al momento della pubblicazione (220 ca.) l’opera dovette suscitare qualche perplessità. Sappiamo infatti che Origene scrisse al vescovo di Roma, Fabiano, per discolparsi in proposito, facendo ricadere sull’amico Ambrogio la responsabilità di aver pubblicato ciò che era destinato a restare inedito <span class="Vers">(Hier</span>., <i>Ep</i>. 84, 10), mentre in una lettera che ci è in parte pervenuta (presso <span class="Vers">Ruf</span>., <i>De adult. libr. Orig</i>., 7) egli rigetta l’accusa di aver scritto che il diavolo si sarebbe salvato <a href="#_FtntDown2" id="_FtntUp2">[2]</a>. Non sembra comunque che si sia trattato di accuse di peso rilevante; e nella successiva controversia col vescovo alessandrino Demetrio, che costrinse Origene a lasciare Alessandria, esse possono aver avuto soltanto influenza indiretta. Ma solo poco tempo dopo la morte di Origene, le sue dottrine sulla preesistenza delle anime e sulla resurrezione e alcune interpretazioni allegoriche dei primi capitoli della Genesi furono criticate da Metodio d’Olimpo, esponente della tradizione asiatica cosi difforme da quella alessandrina (<i>De creat</i>., 2; GCS XXVII, 494; <i>De resur</i>., I, 4. 20. 29. 32. 33.55; pp. 224, 242, 258, 267, 270, 313). E la dottrina sulla preesistenza delle anime fu attaccata anche ad Alessandria, ad opera del vescovo Pietro <a href="#_FtntDown3" id="_FtntUp3">[3]</a>. Successivamente Eustazio di Antiochia sottopose a violenta critica l’eccessivo allegorismo che contrassegnava l’esegesi origeniana (<i>De engastrimytho</i>, 3. 6. 7 e <i>passim</i>; Klostermann, pp. 19, 23, 24 ecc.). Dell’asprezza dei contrasti su Origene all’inizio del sec. IV fa fede la composizione di alcune <i>Apologie</i> per Origene, della più importante delle quali, scritta in sei libri dal martire Panfilo con la collaborazione di Eusebio di Cesarea, ci è restato il libro I nella traduzione latina di Rufino <a href="#_FtntDown4" id="_FtntUp4">[4]</a>.</p>

  <p class="Normal">La controversia ariana, se da un lato provocò l’interruzione della disputa, dall’altra pose le premesse per la ripresa. Infatti alla luce dell’approfondimento cui il dogma trinitario era stato sottoposto durante la controversia risaltava maggiormente l’insufficienza di alcune formule e dottrine origeniane di tono che ormai risultava troppo subordinazionista. A teologi come Atanasio Basilio e Gregorio Nazianzeno non dovette certo sfuggire l’insufficienza di tale impostazione origeniana, ma essi seppero essere sufficientemente avveduti da non drammatizzare le manchevolezze inevitabili in uno scrittore di più di un secolo anteriore, e apertamente professarono la loro stima per Origene <a href="#_FtntDown5" id="_FtntUp5">[5]</a>. Ma non si poteva pretendere la stessa larghezza d’idee in spiriti gretti e intolleranti, di cui c’era allora - come sempre, del resto - larga abbondanza. Di qui il sorgere della vera e propria controversia.</p>

  <p class="Normal">Intorno al 375 Epifanio di Salamina (di Cipro) pubblicò il <i>Panarion</i>, opera dedicata alla descrizione e confutazione delle eresie: fra esse, al n. 64, è annoverata l’eresia origeniana, cui si fa carico, oltre le accuse tradizionali, di eccessivo subordinazionismo trinitario. Ma non si limitò qui l’azione antiorigeniana di Epifanio: nel 395, prima per opera di un certo Atarbio poi con azione diretta, egli cercò di spingere alla condanna di Origene il vescovo Giovanni di Gerusalemme e gli occidentali Girolamo e Rufino di Aquileia, che da tempo si erano stabiliti in due conventi uno presso Betlemme e l’altro presso Gerusalemme. Giovanni e Rufino rifiutarono recisamente la loro adesione; non cosi invece Girolamo, che pure fino allora era stato fervente ammiratore di Origene, e di lui aveva tradotto in latino numerose Omelie, considerandone i detrattori mossi solo da sentimento d’invidia (<i>Ep</i>. 33, 4). L’adesione di Girolamo alla causa antiorigeniana provocò in Palestina un’aspra disputa, che ebbe termine solo nel 397, con un armistizio che lasciava impregiudicata la questione, concluso per mediazione di Teofilo d’Alessandria.</p>

  <p class="Normal">Nel 398 Rufino, tornato in Occidente, tradusse a Roma il libro I dell’<i>Apologia</i> di Panfilo per Origene e poi tutto il trattato sui <i>Princìpi</i>: nella prefazione a quest’opera egli dichiarava di aver omesso o modificato, considerandolo interpolato da altri, ciò che era contrario alla fede, e giustificava il suo procedimento rifacendosi ad analogo comportamento tenuto già da Girolamo nella traduzione delle Omelie origeniane. Il riferimento non poteva non pungere sul vivo il solitario di Betlemme, di cui venivano rinfacciati i giovanili trascorsi origeniani: di qui una violenta reazione che si concretò, oltre che in alcune lettere di tono antiorigeniano e antirufiniano, in una traduzione letterale dei <i>Princìpi</i> origeniani, fatta perché tutti potessero in Occidente venire a conoscenza degli errori di Origene <a href="#_FtntDown6" id="_FtntUp6">[6]</a>. Seguì un fitto scambio di reciproche accuse e difese (<i>Apologie</i> di Rufino al vescovo di Roma Anastasio e contro Girolamo; <i>Contro Rufino</i> di Girolamo) <a href="#_FtntDown7" id="_FtntUp7">[7]</a>.</p>

  <p class="Normal">Quasi contemporaneamente la controversia si riaccendeva anche in Oriente, in conseguenza del brusco voltafaccia di Teofilo, che, entrato in contrasto con monaci egiziani origenisti, sferrò una serie di violenti attacchi contro Origene, rinfacciandogli variamente gli ormai tradizionali errori dogmatici e cercando di spingere alla condanna l’episcopato orientale: egli ottenne fredda adesione formale dei vescovi di Palestina <span class="Vers">(Hier</span>., <i>Ep</i>. 93) e più aperta conferma da parte della sede romana e del potere imperiale, che interdisse la lettura dei libri di Origene (cfr. le <i>Epp</i>. di Anastasio a PL XX, 70 e 74).</p>

  <p class="Normal">Malgrado le varie condanne, Origene continuò ad essere letto in Oriente <a href="#_FtntDown8" id="_FtntUp8">[8]</a> - come del resto in Occidente -, soprattutto in Palestina fra i monaci, dove, soprattutto per influsso di Evagrio Pontico, i punti più controversi della dottrina del maestro vennero ancor più radicalizzati: unità iniziale e finale indifferenziata delle creature razionali fra loro e con il logos divino, forma sferica del corpo che risorgerà, ecc. Ma solo nei primi decenni del VI secolo la diffusione dell’origenismo negli ambienti monastici cominciò a suscitare contrasti accesi, che spinsero l’una contro l’altra le fazioni dei monaci prò e contro Origene e alla lunga finirono per provocare l’intervento di Giustiniano. Questi in una lettera indirizzata a Mena, patriarca di Costantinopoli (543), condanna e confuta varie dottrine origeniane, corredando il suo scritto con 24 passi tratti dai <i>Princìpi</i> e concludendolo con dieci anatematismi in cui viene sintetizzata la condanna ai danni di Origene (cfr. <span class="Vers">Mans</span>., <i>Concil</i>., IX, 488 segg.).</p>

  <p class="Normal">Ma il decreto di Giustiniano non riuscì a debellare del tutto l'origenismo palestinese, che per di più si divise in varie fazioni in lotta fra loro. Il protrarsi di questa situazione di intrigo e disordine spinse Giustiniano a investire della questione il concilio ecumenico che si radunò a Costantinopoli nel 553 per decidere sui contrasti fra monofisiti e difisiti e specificamente sulla cosiddetta questione dei Tre Capitoli. La dottrina origeniana, soprattutto nella forma estremista che aveva assunto in quegli ultimi anni in Palestina, fu oggetto di dettagliata condanna, che si concretò in 15 anatematismi (cfr. <span class="Vers">Mans</span>., IX, 396 segg.). Le sanzioni applicate <i>manu militari</i> ai monaci palestinesi che non vollero sottoscrivere la condanna conciliare provocarono la fine del movimento origenista. A tali avvenimenti e soprattutto alla condanna conciliare ed imperiale si deve imputare la perdita del testo originale dei <i>Princìpi</i> così come di gran parte delle opere di Origene.</p>

  <p class="Normal">Per quanto riguarda specificamente la nostra opera, la perdita anche della traduzione geronimiana, oltre che del testo greco, fa si che essa, nella sua integrità (o quasi), sia conosciuta soltanto dalla traduzione, dichiaratamente infedele, di Rufino. Fortunatamente disponiamo di una cospicua, anche se non sempre del tutto fededegna, tradizione indiretta, che, opportunamente messa a frutto, permette di correggere e integrare parzialmente il testo rufiniano. Esaminiamo in breve le più importanti testimonianze in proposito.</p>

  <h3 class="sigil_not_in_toc">2. LA TRADUZIONE DI RUFINO.</h3>

  <p class="Normal">Per valutare esattamente carattere e valore della traduzione di Rufino <a href="#_FtntDown9" id="_FtntUp9">[9]</a> dobbiamo tener distinti due punti: 1) valutazione della traduzione in generale; 2) valutazione specifica dei passi dottrinalmente impegnati.</p>

  <p class="Normal">Quanto al primo punto, si tenga presente che l’esercizio del tradurre ricadeva in antico sotto precise norme di carattere retorico, la cui enunciazione ed applicazione Cicerone aveva rese canoniche nella scuola: si pensi alle sue traduzioni di Platone. Al tempo di Rufino la questione era stata riproposta, in ossequio alla tradizione scolastica, da Girolamo che nella lettera 57 aveva riaffermato l’opportunità che il traduttore non si limitasse ad una versione <i>ad litteram</i> ma, fedele al senso dell’opera da tradurre, non trascurasse di elaborare retoricamente la traduzione: in altre parole, più che di una traduzione come intendiamo noi moderni, si doveva trattare di una vera e propria parafrasi.</p>

  <p class="Normal">Il raffronto con i due lunghi passi dell’originale greco dei <i>Princìpi</i> tramandati nella <i>Philocalia </i>permette di accertare che proprio questo era il carattere della versione di Rufino: e il carattere dei due passi, privi in buona parte di punti dottrinalmente pericolosi, ci garantisce che l’andamento parafrastico è dovuto soltanto a ossequio alle norme del genere letterario. La libertà di Rufino è giunta al punto di sopprimere qualche passo, ritenuto poco significativo, per motivi di brevità <a href="#_FtntDown10" id="_FtntUp10">[10]</a>, e di apportare invece piccole aggiunte, soprattutto ai fini di collegare meglio i vari argomenti (espressioni introduttive, ricapitolative, di trapasso) e di chiarire qualche passo troppo pregnante <a href="#_FtntDown11" id="_FtntUp11">[11]</a>. In questo senso ricordiamo anche la cura con cui Rufino è solito riportare termini tecnici greci nella lingua originale, facendoli poi seguire dalla traduzione o parafrasi latina <a href="#_FtntDown12" id="_FtntUp12">[12]</a>, mentre come esempio della tendenza ad ornare il testo ricordiamo svariati riecheggiamenti virgiliani <a href="#_FtntDown13" id="_FtntUp13">[13]</a> e l’inserzione di locuzioni che chiaramente arieggiano lo stile liturgico <a href="#_FtntDown14" id="_FtntUp14">[14]</a>. Occorre aggiungere che a questo impegno sul piano retorico non si accompagna altrettanta capacità nel tradurre locuzioni e concetti filosofici espressi da Origene in terminologia tecnica: troppo spesso qui Rufino riesce ad essere solo generico e approssimativo: cfr. p. es., III, 1, 1 segg.</p>

  <p class="Normal">Più difficile riesce invece la valutazione dei passi in cui l’alterazione di Rufino rispetto all’originale è dovuta a preoccupazioni di carattere dottrinale, tanto più che a questo proposito la possibilità di confronto ci è offerta quasi soltanto da passi tramandati da Giustiniano e da Girolamo, cioè da fonti pregiudizialmente ostili ad Origene e interessate a presentare il suo pensiero nell’aspetto più sfavorevole.</p>

  <p class="Normal">Rufino nelle prefazioni preposte ai libri I e III chiarisce su questo punto i criteri seguiti nella traduzione: egli dice di aver soppresso e modificato ciò che gli era sembrato in contrasto con la retta fede, ritenendolo corrotto o interpolato da avversari di Origene, e nella seconda delle due prefazioni precisa di aver tralasciato di modificare o sopprimere i passi relativi alla preesistenza delle anime rispetto ai corpi, in quanto considerava la questione non ancora dogmaticamente definita, e perciò non necessario eliminare quanto a titolo di proposta personale Origene aveva affermato su questo punto. Dichiara anche di aver integrato, valendosi di altre opere di Origene, passi di contenuto troppo pregnante e perciò oscuri per il lettore latino.</p>

  <p class="Normal">In questa sede non interessa discutere il tentativo rufiniano di far passare per interpolati e corrotti i luoghi di Origene in contrasto con la retta fede cosi come si era venuta precisando nel corso del IV secolo: basterà ricordare che Rufino aveva dedicato alla questione un intero trattatello aggiunto in appendice alla traduzione <i>dell'Apologia</i> di Panfilo. La documentazione che qui viene addotta a suffragare l’affermazione non è priva di significato <a href="#_FtntDown15" id="_FtntUp15">[15]</a>, ma in complesso il tentativo di Rufino non incontrò successo neppure nell’antichità. Quanto alle aggiunte tratte da altre opere origeniane, la scarsezza di mezzi di controllo non consente di individuarne con sicurezza neppure una <a href="#_FtntDown16" id="_FtntUp16">[16]</a>. Qualcosa di più preciso si può invece concludere in merito alle alterazioni e modificazioni di passi ritenuti dottrinalmente pericolosi, sulla base del confronto con quanto ci hanno lasciato Girolamo e Giustiniano.</p>

  <p class="Normal">Da tale confronto emerge con una certa chiarezza che le preoccupazioni di Rufino ebbero come oggetto soprattutto i passi dei <i>Princìpi</i> in cui Origene prospettava i rapporti fra le tre persone divine in forma accentuatamente subordinazionista: e ciò è più che naturale perché era ancora recente il ricordo della controversia ariana, e proprio la controversia aveva favorito tale approfondimento dei termini della questione che essa ormai era stata dogmaticamente definita, e in alcuni punti in maniera difforme da come l’aveva trattata Origene. Perciò i passi origeniani più pericolosi in questo senso risultano o soppressi o modificati, anche se nelle linee generali l’atteggiamento di Origene risulta abbastanza scoperto <a href="#_FtntDown17" id="_FtntUp17">[17]</a>.</p>

  <p class="Normal">Più incerto si presenta invece il comportamento di Rufino in merito ai molti punti in cui Origene presentava, sia pur a titolo di proposta personale, la sua dottrina in merito all’origine dell’anima, alla resurrezione del corpo, alla corporeità degli esseri razionali. Si trattava di questioni fino allora o non definite o definite soltanto nelle linee generali: e questo punto Rufino ribadisce, come abbiamo accennato, nella seconda prefazione <a href="#_FtntDown18" id="_FtntUp18">[18]</a>. D’altra parte non gli sfuggiva che certe soluzioni proposte da Origene, p. es., sulla preesistenza delle anime rispetto ai corpi, avevano già suscitato contrasti e prese di posizione negative. Più in generale, il modo stesso seguito da Origene, di presentare su varie questioni più soluzioni alternative, discutendone il prò e il contro, era tale da sconcertare lo sprovveduto lettore latino e da confonderne le idee: basti pensare alla discussione sulla trasmigrazione delle anime che chiudeva il libro I. In tale situazione Rufino ha adottato una via di mezzo, limitandosi a sopprimere solo qualche passo, a modificarne qualche altro cercando di smussarne le punte più pericolose, a presentare qualche discussione in maniera da orientare il lettore verso quella delle soluzioni proposte che gli sembrava più accettabile e meno soggetta a possibili critiche <a href="#_FtntDown19" id="_FtntUp19">[19]</a>. Il risultato di questo lavoro è stato di alterare e offuscare in più punti la linea dell’argomentazione origeniana; ma nel complesso essa si lascia individuare con sufficiente precisione anche senza l’ausilio della tradizione indiretta.</p>

  <p class="Normal">Per una puntualizzazione storica basterà accennare che nel secolo scorso e nei primi decenni del nostro, di pari passo con la valutazione negativa dell’operato di Rufino nella controversia origeniana, è stata predominante la convinzione che il lavoro di modificazione apportato da Rufino sul testo origeniano fosse stato cosi radicale da svisarlo completamente là dove esso trattava delle questioni più dibattute <a href="#_FtntDown20" id="_FtntUp20">[20]</a>. Ma da alcuni decenni ha cominciato a farsi strada un apprezzamento più equilibrato della parte ricoperta da Rufino nella controversia <a href="#_FtntDown21" id="_FtntUp21">[21]</a>, e parallelamente la convinzione che le modificazioni da lui apportate al testo di Origene siano state, anche se notevoli, non tali da sfigurare le linee fondamentali di pensiero <a href="#_FtntDown22" id="_FtntUp22">[22]</a>. L’autore di queste pagine, pur non condividendo certi tentativi di rivalutazione troppo radicale dell’operato di Rufino, si allinea in complesso su questa seconda posizione. Per i riflessi che questa posizione ha riguardo alla ricostruzione del testo origeniano cfr. il § 6 di questo capitolo.</p>

  <p class="Normal">Il testo della traduzione di Rufino ci è stato tramandato, insieme con la traduzione dell’<i>Apologia</i> di Panfilo, da numerosi manoscritti, che testimoniano l’interesse di cui fu oggetto Origene nel Medioevo in Occidente nonostante le varie condanne ufficiali. Essi si suddividono in due famiglie α e γ: i principali mss. della prima famiglia sono l’Augiensis CLX del sec. XI; il Bambergensis B IV 27 del sec. XI; il Casinensis 343 del sec. XII<span class="Vers">;</span> della seconda famiglia ricordiamo il Parisinus Sangermanensis 12125 del sec. IX; il Metensis 225 del sec. X; l’Aurelianensis 222 del sec. XII; il Parisinus Sorbonicus 16322 del sec. XIII. Ambedue le famiglie rimontano ad un archetipo comune, scritto con ogni probabilità nel sec. V-VI e che è stato chiamato <i>codex Lucullanus</i> da Castellum Lucullanum in quel di Napoli, dove probabilmente fu scritto. Per più ampia descrizione di tutti i mss. rimando all'<i>Introduzione</i> dell’ed. dei <i>Princìpi</i> curata dal Koetschau: cfr. il § 6 di questo capitolo.</p>

  <h3 class="sigil_not_in_toc"><span class="Vers">3. I PASSI DELLA « PHILOCALIA ».</span></h3>

  <p class="Normal">La <i>Philocalia</i> <a href="#_FtntDown23" id="_FtntUp23">[23]</a> è un’antologia di passi scelti dalle opere di Origene, compilata da Gregorio Nazianzeno e da Basilio di Cesarea probabilmente nel 358 <span class="Vers">(Greg</span>., <i>Ep</i>. 115). A differenza delle opere complete di Origene che a causa della condanna del 553 sono quasi tutte andate perdute negli originali, la <i>Philocalia</i>, dato il carattere frammentario e soprattutto l’autorità dei due compilatori, continuò ad essere letta e trascritta in età bizantina, sì che di essa ci sono restati numerosi mss. <a href="#_FtntDown24" id="_FtntUp24">[24]</a>.</p>

  <p class="Normal">Dobbiamo a quest’opera la conoscenza di parecchi passi di opere andate altrimenti perdute. Non è questo il caso dei passi trascritti dai <i>Princìpi</i>, data l’esistenza della traduzione di Rufino: ma non per questo i passi in questione sono meno importanti, in quanto costituiscono un importante, anzi il più importante, mezzo di controllo della traduzione latina di cui noi disponiamo. I passi trascritti sono soltanto due (III, <span class="Vers">1</span> e IV, <span class="Vers">1-3</span>); in compenso però sono molto lunghi, e abbracciano complessivamente quasi un sesto dell’intera opera: essi trattano rispettivamente del libero arbitrio e della interpretazione della sacra scrittura. I motivi che hanno spinto a scegliere proprio questi passi a preferenza di altri sembrano abbastanza evidenti: da una parte sta l’intrinseca importanza degli argomenti trattati e l’eccellenza della trattazione origeniana, che fa di essi due testimonianze esemplari, difficilmente sostituibili nell’ambito dell’intera letteratura cristiana antica; dall’altra parte sta il fatto che in essi l’ortodossia è messa raramente e solo marginalmente in pericolo; e su questo punto a metà del IV secolo si era già diventati molto esigenti.</p>

  <p class="Normal">Il confronto con il testo raffinano permette di accertare, in linea generale, il carattere parafrastico della versione latina di cui abbiamo già parlato. Qui è più interessante rilevare che rispetto al testo latino quello greco presenta: 1) un lungo passo in più; 2) parecchi passi in meno, di dimensione molto varia; 3) alcuni passi in cui, pur nella fondamentale convergenza, la differenza fra la versione latina e il testo greco eccede i limiti che si possono concedere anche alla più libera parafrasi. Il primo punto (IV, 3, 7) non pone difficoltà: un <i>excerptor</i> difficilmente è interpolatore; e la soppressione è chiaramente imputabile a Rufino, che l’ha fatta per brevità. Più complessa e di più difficile soluzione si presenta la discussione sugli altri due punti.</p>

  <p class="Normal">Alcuni passi che il latino presenta in più del testo greco, in cui si tratta - alla fine di III, 1 e a IV, 3 - della dottrina della preesistenza dell’anima, già in considerazione della pericolosità dell’argomento facilmente fanno pensare a soppressioni operate prudenzialmente dall’<i>excerptor</i> greco. Il fatto che di alcuni di essi esiste anche la versione di Girolamo elimina ogni possibile dubbio <a href="#_FtntDown25" id="_FtntUp25">[25]</a>. Di contro è facile individuare una nutrita serie di sicure interpolazioni rufiniane: si tratta, come accennavamo prima, di espressioni introduttorie, conclusive, di transizione; a volte di amplificazioni di carattere retorico (III, 1, 10. 18), a volte di banali chiarimenti. Ma non mancano alcuni casi di fronte a cui si resta dubbiosi: il fatto che essi non trovino corrispondente nel greco e che non c’è alcun motivo che possa spiegare una loro prudenziale eliminazione porta sùbito a pensare che si possa trattare di interpolazioni operate da Rufino come in tanti altri casi. Ora però si tratta, a differenza dei casi sopra accennati, di passi o tali da integrare il contesto meglio di quanto non faccia il testo greco o comunque esprimenti concetti cosi tecnici e in forma così precisa che è molto difficile pensare che essi possano provenire dalla penna di Rufino, cosi poco a suo agio nel ragionamento filosofico anche quando si tratta solo di tradurre. In qualche caso non sono alieno dal considerare autentico il testo latino, in altri si resta assolutamente indecisi <a href="#_FtntDown26" id="_FtntUp26">[26]</a>.</p>

  <p class="Normal">Analoga situazione presentano vari passi in cui al testo greco fa riscontro una traduzione latina molto difforme; qui non ci troviamo di fronte alle solite banalità che contraddistinguono l’apporto personale di Rufino, bensì di fronte ad argomenti ben calzanti col contesto, a volte acuti e ben condotti al punto da far risultare la traduzione latina non solo più esplicita e chiara del testo greco, ma addirittura più rigorosamente logica e conseguente <a href="#_FtntDown27" id="_FtntUp27">[27]</a>: non credo di valutare Rufino al di sotto delle sue effettive capacità, se lo considero incapace di esprimersi in forma cosi pertinente e rigorosa.</p>

  <p class="Normal">Se ammettiamo che, oltre i punti in cui la <i>Philocalia </i>abbrevia per motivi di prudenza, ce ne sono anche altri in cui la versione latina si presenta come autentica o nell’aggiungere rispetto al testo greco o nell’esprimersi in maniera diversa, possiamo, si, in linea di massima far ricadere la responsabilità dell’alterazione sull’<i>excerptor</i> della <i>Philocalia</i>, ma non possiamo però neppure trascurare altre due possibilità: 1) alcune omissioni potrebbero essersi verificate meccanicamente nel corso della tradizione manoscritta <a href="#_FtntDown28" id="_FtntUp28">[28]</a>; 2) alcune omissioni e alterazioni potrebbero addirittura rimontare ad un periodo anteriore alla compilazione dell’antologia, si che l'<i>excerptor</i> avrebbe lavorato su un testo già qua e là diverso da quello di cui si sarebbe di lì a poco servito Rufino per la traduzione. Il particolare carattere dell’opera origeniana, tanto soggetta a censura, e le dispute che su di lei si erano accese facilmente possono essere state d’incentivo ad operare arbitrariamente sul testo.</p>

  <h3 class="sigil_not_in_toc"><span class="Vers">4. I PASSI TRAMANDATI DA GIROLAMO E DA GIUSTINIANO <a href="#_FtntDown29" id="_FtntUp29">[29]</a>.</span></h3>

  <p class="Normal">Abbiamo già accennato alle circostanze che indussero Girolamo ad opporre alla traduzione rufiniana dei <i>Princìpi</i> un’altra traduzione rigorosamente letterale, si da mettere in evidenza tutto ciò che di erroneo e di inaccettabile per la fede conteneva lo scritto origeniano: in tal modo l’adesione alle file del fronte antiorigeniano e l’asprezza della polemica lo spingevano a rinnegare quello che fino allora era stato il suo metodo di tradurre Origene: liberamente e in maniera da attenuare le affermazioni più pericolose. A stare a quanto Girolamo scrive nell’<i>Ep</i>. 124 (ca. 410), la traduzione sarebbe stata oggetto di strani maneggi e anche di alterazioni. Essa comunque dovette avere diffusione molto minore di quella rufiniana, come dimostra il fatto che di lei si perse quasi immediatamente ogni traccia: connessa strettamente con la controversia origeniana, non riuscì a sopravviverle. Ma fortunatamente per noi, nella citata <i>Ep</i>. 124 all’amico Avito che gli aveva chiesto ragguagli su Origene e sui <i>Princìpi</i>, Girolamo riassume in forma abbastanza analitica il contenuto dello scritto origeniano, corredando l’esposizione con frequenti citazioni di brani tratti dalla sua traduzione <a href="#_FtntDown30" id="_FtntUp30">[30]</a>. Tutta l’esposizione geronimiana mira a mettere in risalto quanto di più inaccettabile per la fede c’è nell’opera di Origene, e i passi addotti letteralmente sono stati tutti scelti in base a questo intendimento: non v’è perciò alcun dubbio che la lettera dia un’immagine unilaterale e deformata del contenuto dei <i>Princìpi</i>, si che il suo impiego al fine della ricostruzione del testo originale va fatto con grande precauzione.</p>

  <p class="Normal">Sotto questo punto di vista facciamo precisa distinzione fra la lettera considerata nel suo complesso e i passi che dichiaratamente sono addotti come citazioni letterali. Quanto alla lettera, la scoperta passionalità con cui essa è redatta ha fatto si che il pensiero di Origene risulti spesso - in buona o in cattiva fede - deformato. Si tenga presente il carattere di proposta con cui certe dottrine son presentate da Origene in forma alternativa: bastava porre l’accento sull’una invece che sull’altra per far si che Origene si esprimesse in forma apodittica invece che dubitativa su punti pericolosi di dottrina. Si veda l’esposizione, corredata di citazioni, che Girolamo fa dei capitoli dei <i>Princìpi</i> in cui Origene trattava della corporeità o meno delle creature razionali e della resurrezione dei corpi prospettando due diverse possibili soluzioni: mentre Rufino tende nella sua traduzione a presentare Origene come fautore della dottrina della corporeità iniziale e finale delle creature intelligenti, Girolamo senz’altro gli fa propugnare la dottrina dell’incorporeità (cfr. II, 3 e III, 6) <a href="#_FtntDown31" id="_FtntUp31">[31]</a>. Ne consegue che solo con estrema prudenza ci si può valere, per la ricostruzione del pensiero e del testo genuino dei <i>Princìpi</i>, dei passi in cui Girolamo ne riferisce solo in forma libera e riassuntiva.</p>

  <p class="Normal">Diverso è invece l’apprezzamento sui passi in cui Girolamo riporta il testo dei <i>Princìpi</i> in forma letterale. Anche qui è opportuno far uso di una certa cautela perché il confronto con superstiti passi in greco <a href="#_FtntDown32" id="_FtntUp32">[32]</a> permette di constatare che neppure la traduzione di Girolamo in fondo era cosi letterale come la presenta l’autore <a href="#_FtntDown33" id="_FtntUp33">[33]</a>. Soprattutto non si deve trascurare il fatto che talvolta poteva bastare qualche leggera alterazione o tendenziosa interpretazione suggerita, anche involontariamente, dal malanimo perché il complesso e problematico pensiero di Origene risultasse distorto. Ma in generale è fuor di dubbio che la versione di Girolamo era più letterale di quella di Rufino, sì che i passi superstiti, staccati dal contesto tendenzioso in cui sono inseriti, permettono di correggere più volte il testo rufiniano e di integrarlo là dove, soprattutto verso la fine dell’opera, esso risulta notevolmente lacunoso.</p>

  <p class="Normal">Queste stesse considerazioni possono valere sostanzialmente anche nei confronti della lettera inviata nel 543 da Giustiniano a Mena, patriarca di Costantinopoli, tenendo però presente che qui la prudenza deve essere anche maggiore. La tendenziosità che ha ispirato sia la lettera in cui vengono addotti e confutati gli errori di Origene sia la silloge dei 24 passi tratti dai <i>Princìpi</i>, di cui la lettera è corredata, è la stessa che aveva ispirato la <i>Ep</i>. 124 di Girolamo, aggravata dal fatto che ormai le linee genuine del pensiero origeniano cominciavano ad essere svisate e alterate dalle speculazioni degli imprudenti monaci palestinesi, aumentando il carico a danno del maestro <a href="#_FtntDown34" id="_FtntUp34">[34]</a>. Perciò anche in questo caso un effettivo contributo per la ricostruzione del genuino contenuto dei <i>Princìpi</i> si potrà ricavare soltanto dai passi che vengono espressamente addotti come citazioni letterali. Si tratta di un florilegio di 24 passi brevi ed elencati disordinatamente, talvolta corredati da indicazione sbagliata del libro dei <i>Princìpi</i> da cui sono stati tratti <a href="#_FtntDown35" id="_FtntUp35">[35]</a>. Non si tratta di una silloge preparata personalmente da Giustiniano, ma fattagli pervenire dai monaci palestinesi antiorigeniani: e il passaggio da una trascrizione all’altra non ha certo giovato alla esattezza delle citazioni. Non si può neppure escludere che qualcuno degli estratti sia lacunoso, nel senso che di un passo origeniano sarebbero state trascritte soltanto alcune espressioni <a href="#_FtntDown36" id="_FtntUp36">[36]</a>. D’altra parte non abbiamo possibilità di vagliare la esattezza delle citazioni, perché i diversi criteri che hanno guidato questo <i>excerptor</i> e quello della <i>Philocalia </i>fanno si che i casi di riscontro siano limitati ad uno solo (IV, 3, 1) e poco significativo. Ma nonostante queste riserve e le altre che potremmo ancora avanzare <a href="#_FtntDown37" id="_FtntUp37">[37]</a>, il florilegio giustinianeo in più di un caso permette di acquisire elementi utili ai fini della nostra ricerca.</p>

  <h3 class="sigil_not_in_toc"><span class="Vers">5. TESTIMONIANZE MINORI <a href="#_FtntDown38" id="_FtntUp38">[38]</a>.</span></h3>

  <p class="Normal">Dell'<i>Apologia</i> scritta in favore di Origene dal martire Panfilo di Cesarea agl’inizi del IV secolo in 6 libri possediamo solo il I nella traduzione di Rufino, anteriore solo di pochissimo alla traduzione dei <i>Princìpi</i>. Il criterio di Panfilo era stato quello di difendere Origene con Origene, riportando le varie accuse che gli venivano mosse e facendole seguire da passi di scritti origeniani tali da escludere la fondatezza dell’accusa. Fra i passi riportati da Panfilo nel libro I ce ne sono parecchi tratti dai <i>Princìpi</i>, di cui perciò c’è rimasta la traduzione rufiniana. Si tratta di traduzione nella massima parte coincidente con quella dell’opera integrale, oltre tutto perché evidentemente Rufino l’ha tenuta sott’occhio quando ritraduceva quei passi per la seconda volta: eppure il confronto con Panfilo qualche volta è utile, non soltanto perché permette di correggere qualche errore prodottosi nella tradizione latina dei <i>Princìpi</i> ma anche perché in qualche punto Rufino ritraducendo ha cambiato un po’, e proprio la prima traduzione si rivela più fedele della seconda <a href="#_FtntDown39" id="_FtntUp39">[39]</a>.</p>

  <p class="Normal">Fozio conosceva altre Apologie in difesa di Origene, oltre quella di Panfilo (<i>Biblioth</i>., cod. 118), e ci ha lasciato alcune notizie su uno scritto anonimo di un fedele origeniano, probabilmente dell’inizio del sec. IV, il quale cercava di giustificare le espressioni più reprensibili di Origene spiegandole o come affermazioni fatte a mo’ di proposta personale, per esercizio, ovvero come interpolate da altri, sulla base della lettera di Origene di cui appresso si sarebbe servito Rufino per suffragare la stessa tesi. L’interesse, anche se modesto, che questo scrittore presenta ai nostri fini sta nel fatto che Fozio ci ha tramandato 15 obiezioni antiorigeniane che egli aveva addotto per confutarle: e qualcuna di esse ha l’aspetto di essere stata dedotta <i>ad litteram</i> o quasi dal testo dei <i>Princìpi</i> <a href="#_FtntDown40" id="_FtntUp40">[40]</a>.</p>

  <p class="Normal">Epifanio di Salamina, come abbiamo accennato, si è occupato lungamente di Origene nel suo Panarion (haer. 64), ma il suo interesse specifico per i <i>Princìpi</i> sembra essere stato inferiore a quanto ci si sarebbe potuto attendere. Non mancano comunque riferimenti a dottrine qui esposte: ma non sembra che si tratti di citazioni letterali. Perciò di lui ci possiamo servire solo con estrema cautela e indirettamente, così come anche di Teofilo di Alessandria <a href="#_FtntDown41" id="_FtntUp41">[41]</a> e di altri scritti geronimiani, in cui vengono addotti gli errori di Origene <a href="#_FtntDown42" id="_FtntUp42">[42]</a>, ma senza preoccupazioni di citazione letterale. Abbiamo già chiarito che, data l’evidente faziosità di tali fonti, esse ci possono effettivamente soccorrere soltanto là dove ci danno qualche linea di traduzione letterale: è questo il caso dei passi riportati nell’<i>Ep</i>. 124 di Girolamo e nel florilegio di Giustiniano. Ma all’infuori di tali documenti è molto raro che le fonti antiorigeniane ci soccorrano in questo modo <a href="#_FtntDown43" id="_FtntUp43">[43]</a>.</p>

  <h3 class="sigil_not_in_toc"><span class="Vers">6. EDIZIONI. CRITERI PER LA RICOSTRUZIONE DEL TESTO.</span></h3>

  <p class="Normal">L’<i>editio princeps</i> della traduzione rufiniana dei <i>Princìpi</i> vide la luce a cura di J. Merlin nel vol. IV delle opere origeniane pubblicate a Parigi fra il 1512 e il 1522. L’editore prese come base per la sua edizione un solo ms., il Parisinus Navarranus 17348 del sec. XIV. A questa edizione si attennero sostanzialmente le successive, anche quella di Erasmo (Basilea, 1536), fino al 1733, anno in cui vide la luce il vol. I dell’edizione delle opere di Origene a cura del monaco maurino C. de la Rue, in cui sono compresi i <i>Princìpi</i>. Questa edizione segnò un grande progresso rispetto alle precedenti soprattutto per due motivi: 1) l’editore si servì di parecchi mss. invece che di uno solo; 2) egli utilizzò anche in maniera sistematica i frammenti giuntici in greco e quelli tramandati da Girolamo. In tal modo egli ci ha dato il primo tentativo di ricostruzione del testo origeniano, permettendo di mettere a confronto Rufino con altri testimoni. Per quanto concerne la edizione del testo rufiniano, ha nuociuto al de la Rue il fatto che tutti i mss. da lui utilizzati appartenevano alla recensione γ. Di qui, fra le altre minori mende, l’omissione di I, 4, 3-5, passo tramandato soltanto dalla recensione α. Un più radicale tentativo di ricostruzione fu fatto da K.Fr. Schnitzer (<i>Origenes über die Grundlehren der Glaubenswissenschaft</i>, Stuttgart, 1835), sfruttando più decisamente la tradizione indiretta a scapito della traduzione di Rufino. Lo Schnitzer ci ha dato comunque soltanto la libera traduzione tedesca del testo da lui ricostruito, corredandola di sporadiche note.</p>

  <p class="Normal">Del lavoro dello Schnitzer ha tenuto gran conto P. Koetschau, autore della edizione critica dei <i>Princìpi</i>, pubblicata a Lipsia nel 1913 come vol. V delle opere di Origene comprese in <i>Die griechischen christlichen Schriftsteller der ersten drei Jahrhunderte</i>. Si tratta di edizione fondamentale per l’ampiezza della tradizione manoscritta della versione rufiniana presa in considerazione, per l’accuratezza con cui tale tradizione è stata vagliata e valorizzata <a href="#_FtntDown44" id="_FtntUp44">[44]</a>, per la grande quantità di testimonianze fonti e passi paralleli che il Koetschau ha riunito in un apposito apparato per illustrare e insieme controllare passo passo la versione rufiniana. Ma a tale ampiezza e meticolosità di informazione non ha fatto riscontro altrettanta precisione e bontà di criteri metodici: il Koetschau ha composto il suo lavoro in un’epoca in cui era opinione dominante che Rufino avesse profondamente alterato il testo originario dell’opera, e che invece la tradizione indiretta antiorigeniana ce lo restituisse in maniera molto più fedele. Tale convinzione ha prodotto una duplice conseguenza: 1) Koetschau è sistematicamente propenso a dar ragione alla tradizione indiretta contro Rufino, anche quando tale tradizione si presenta non in forma di citazione diretta bensì atteggiata in forma più generica. 2) Convinto che Rufino avesse apportato all’opera di Origene numerosi vastissimi tagli, l’editore, quando gli facevano difetto Girolamo, Teofilo e Giustiniano, ha cercato di risarcirli introducendo senz’altro nel testo, anche se a titolo di semplice proposta, i testi più svariati, dagli anatematismi del 553 (cfr. n. 34) a passi di opere di Gregorio di Nissa e di altri autori (cfr. I, 8, 2; I, 8, 4; II, 8, 3) <a href="#_FtntDown45" id="_FtntUp45">[45]</a>. Tale criterio è da respingere non soltanto per la disinvoltura con cui Koetschau propone di sanare le lacune ma anche per la ingiustificata facilità con cui le ravvisa nel testo. E anche il rapporto fra Rufino e la tradizione antiorigeniana va impostato con maggiore prudenza e senza apriorismi di sorta. In conclusione, l’edizione del Koetschau mette a disposizione dello studioso tutti gli elementi possibili perché ci si possa orientare negli intricati problemi derivanti dalla particolare condizione in cui l’opera di Origene direttamente e indirettamente ci è stata tramandata, a patto però di non attenersi sistematicamente e senza controllo a quanto l’editore propone come ricostruzione del testo, ma vagliando sempre le sue proposte sulla base della ricca documentazione fornita nell’apparato <a href="#_FtntDown46" id="_FtntUp46">[46]</a>.</p>

  <p class="Normal">Più specificamente io sono d’avviso che nella ricostruzione del testo sia metodicamente corretto utilizzare direttamente, per correggere ed integrare la versione rufiniana, soltanto i passi di Girolamo, Giustiniano, ecc. che sono tramandati come citazioni letterali; tutte le altre testimonianze debbono essere addotte soltanto in apparato. Ma anche se in questo modo si possono correggere i più vistosi arbitri del Koetschau, resta sempre valido quanto sopra abbiamo osservato circa l’opportunità che lo studioso, per farsi un’idea il meno possibile inadeguata del tenore originario dell’opera di Origene, faccia sistematicamente ricorso a tutte le testimonianze in nostro possesso, perché mai come nella nostra opera ogni aprioristica discriminazione fra tradizione diretta e indiretta, fra testo e testimonianza, si rivela arbitraria e nociva.</p>

  <hr/>

  <p class="NotaPie"><a href="#_FtntUp1" id="_FtntDown1">[1]</a> Per ampia trattazione sulla controversia cfr. <span class="Vers">Diekam</span>., <i>Die origenistischen Streitigkeiten in VI Jahrhundert und das fünfte allgemeine Concil</i>, Münster, 1899; <span class="Vers">Cavaixer</span>., Saint Jérôme, I, Paris, 1922; <span class="Vers">Fritz, s. v. </span>Origénisme, in DTC, XI, 1565 segg.; <span class="Vers">Guillaumon</span>., Les kephalaia gnostica d’Evagre le Pontique, Paris, 1963<i></i>.</p>

  <p class="NotaPie"><a href="#_FtntUp2" id="_FtntDown2">[2]</a> Ma cfr. <i>De Pr.,</i> III, 6, 5.</p>

  <p class="NotaPie"><a href="#_FtntUp3" id="_FtntDown3">[3]</a> Cfr. <span class="Vers">Iustinian</span>., <i>Ep. ad Mennam,</i> Mansi, IX, 504.</p>

  <p class="NotaPie"><a href="#_FtntUp4" id="_FtntDown4">[4]</a> Di altra <i>Apologia</i> conosciuta da Fozio cfr. <i>infra</i></p>

  <p class="NotaPie"><a href="#_FtntUp5" id="_FtntDown5">[5]</a> In effetto tutta la teologia prenicena è a tinte più o meno subordinazioniste. Dell'ammirazione di Basilio e Gregorio per Origene fa fede la <i>Philocalia,</i> antologia di passi di opere di Origene (fra cui due importantissimi e lunghi dei <i>Princìpi:</i> cfr. <i>infra),</i> di cui essi curarono la compilazione.</p>

  <p class="NotaPie"><a href="#_FtntUp6" id="_FtntDown6">[6]</a> La traduzione è andata perduta, segno della scarsa considerazione in cui gli antichi la tennero a causa dell'intendimento scopertamente polemico che l’aveva provocata. Ne restano però numerosi passi che Girolamo elenca nell'<i>ep.,</i> 124.</p>

  <p class="NotaPie"><a href="#_FtntUp7" id="_FtntDown7">[7]</a> Per la continuazione del contrasto fra Girolamo e Rufino cfr. la citata opera del Cavallera.</p>

  <p class="NotaPie"><a href="#_FtntUp8" id="_FtntDown8">[8]</a> Perfino Teofilo si sarebbe continuato a dilettare della lettura di Origene, riconoscendo il molto di buono che c’era nelle sue opere: cfr. <span class="Vers">Socr</span>., H. E., VI, 17. In effetto Teofilo fu mosso ad attaccare Origene soltanto per il contrasto con i monaci egiziani e non perché fosse convinto dell’utilità della campagna antiorigeniana di Epifanio. Perciò l’assecondò solo finché gli fece comodo.</p>

  <p class="NotaPie"><a href="#_FtntUp9" id="_FtntDown9">[9]</a> Per ampio ed equilibrato esame di questa traduzione cfr. <span class="Vers">Bard</span>., <i>Recherches sur l’histoire du texte et des versions latines du De Principiis d’Origène</i>, Paris, 1923.</p>

  <p class="NotaPie"><a href="#_FtntUp10" id="_FtntDown10">[10]</a> Cfr. IV, 3, 6-7.</p>

  <p class="NotaPie"><a href="#_FtntUp11" id="_FtntDown11">[11]</a> Cfr. III, 1 e IV, 1-3 <i>passim</i>.</p>

  <p class="NotaPie"><a href="#_FtntUp12" id="_FtntDown12">[12]</a> Cfr., p. es., I, 2, 5; I, 2, 12; I, 4, 3; I, 5, 5; II, 3, 6; II, 7, 4; II, 11, 6; III, 5, 4. Quasi tutti i casi di parole greche riportate nella lingua originale e poi chiosate si trovano nei primi due libri, che sappiamo essere stati scritti con più fretta degli altri due (cfr. la Prefazione di Rufino al libro III). Il Bardy, cui rimando per un elenco completo di questi termini (pp. 121 segg.), pensa che proprio da questa certa fretta potrebbe esser dipesa la tendenza di Rufino a trascrivere e chiosare, senza impegnarsi in un tentativo più personale di traduzione.</p>

  <p class="NotaPie"><a href="#_FtntUp13" id="_FtntDown13">[13]</a> Cfr., p. es., III, 1, 10; III, 1, 12; III, 1, 2; IV, 2, 9; IV, 3, 3. Tutti questi riecheggiamenti si trovano negli ultimi due libri: segno - io credo - di maggior cura nella composizione. Per un elenco completo cfr. l'Indice s. v. e <span class="Vers">Bard</span>., <i>op. cit.,</i> pp. 126 segg.</p>

  <p class="NotaPie"><a href="#_FtntUp14" id="_FtntDown14">[14]</a> Cfr. I, 6, 2; II, 7, 3; II, 7, 4; II, 9, 4, ecc.; <span class="Vers">Bard</span>., <i>op. cit.,</i> pp. 128 segg.</p>

  <p class="NotaPie"><a href="#_FtntUp15" id="_FtntDown15">[15]</a> Rufino riporta un passo di lettera in cui Origene lamenta che gli eretici avevano in un paio di circostanze alterato o falsificato il resoconto di pubblici dibattiti che egli aveva avuto con loro. Sono anche addotti esempi di falsi verificatisi durante la controversia ariana: cfr. <i>De adult, libr. Orig.,</i> 7 e 11 segg</p>

  <p class="NotaPie"><a href="#_FtntUp16" id="_FtntDown16">[16]</a> Cfr. comunque I, <span class="Vers">i</span>, 8 in nota.</p>

  <p class="NotaPie"><a href="#_FtntUp17" id="_FtntDown17">[17]</a> Cfr. I, 2 e 3, <i>passim</i>. L’animosità e talvolta anche la mala fede con cui gli avversari impugnavano le opere di Origene portavano a ravvisare errori anche là dove non c’erano: cfr., p. es., I, 1, 8 e nota. Si tenga anche presente che l’impostazione di carattere prevalentemente statico che il problema trinitario aveva ricevuto durante la controversia ariana portava facilmente a fraintendere il carattere dinamico della concezione trinitaria origeniana.</p>

  <p class="NotaPie"><a href="#_FtntUp18" id="_FtntDown18">[18]</a> La stessa osservazione è nell'<i>Apologia</i> ad Anastasio (c. 6) in merito all’origine dell’anima, con ripresa di quanto Origene aveva scritto a I, <i>praef.,</i> 5 dei <i>Princìpi</i>.</p>

  <p class="NotaPie"><a href="#_FtntUp19" id="_FtntDown19">[19]</a> Cfr., p. es., I, 6; I, 8; II, 3; III, 6 <i>passim</i>. Talvolta per sminuire l’autorità di qualche dottrina che Origene presentava in alternativa con altra, Rufino l’attribuisce a generiche terze persone: cfr. II, 3, 3 e nota. Si tratta comunque di procedimento già origeniano: IV, 4, 8.</p>

  <p class="NotaPie"><a href="#_FtntUp20" id="_FtntDown20">[20]</a> la convinzione del <span class="Vers">De Faye. </span><i>Origène,</i> III, Paris 1928, e del Koetschau, che su questa base ha fondato la ricostruzione di molti punti del testo dei <i>Princìpi:</i> cfr. <i>Infra</i>.</p>

  <p class="NotaPie"><a href="#_FtntUp21" id="_FtntDown21">[21]</a> Cfr. l’opera del Cavallera ricordata a nota 1.</p>

  <p class="NotaPie"><a href="#_FtntUp22" id="_FtntDown22">[22]</a> questa la convinzione che il Bardy ricava dall’analisi delle varie testimonianze su cui fondiamo la nostra conoscenza dell’opera di Origene: cfr. lo scritto citato a nota 9.</p>

  <p class="NotaPie"><a href="#_FtntUp23" id="_FtntDown23">[23]</a> Cfr. <span class="Vers">Bard</span>., op. cit., pp. 36 segg.</p>

  <p class="NotaPie"><a href="#_FtntUp24" id="_FtntDown24">[24]</a> Cfr. l’ed. del Robinson (Cambridge, 1893) e lo studio del Koetschau in TU VI, 1.</p>

  <p class="NotaPie"><a href="#_FtntUp25" id="_FtntDown25">[25]</a> Cfr. III, 1, 23; IV, 3, 10.</p>

  <p class="NotaPie"><a href="#_FtntUp26" id="_FtntDown26">[26]</a> Cfr., p. es., III, 1, 10 e IV, 3, 10, dove Koetschau, contro Robinson, considera autentica l’aggiunta fornita da Rufino; e inoltre III, 1, 11. 12. 17.</p>

  <p class="NotaPie"><a href="#_FtntUp27" id="_FtntDown27">[27]</a> Cfr., p. es., III, 1, 9. 17. 23. 24.</p>

  <p class="NotaPie"><a href="#_FtntUp28" id="_FtntDown28">[28]</a> Cfr., p. es., le banali omissioni di qualche parola nelle citazioni scritturistiche di III, 1, 10. 11.</p>

  <p class="NotaPie"><a href="#_FtntUp29" id="_FtntDown29">[29]</a> Cfr. <span class="Vers">Bard</span>., <i>op. cit.,</i> pp. 154 segg.; 49 segg.</p>

  <p class="NotaPie"><a href="#_FtntUp30" id="_FtntDown30">[30]</a> L’esposizione è fatta seguendo sistematicamente l’ordine dell’opera di Origene, con l’inserzione delle citazioni letterali a mano a mano che Girolamo le incontrava nel testo della sua traduzione. Questo procedimento permette di individuare quasi sempre con notevole approssimazione il punto dell’opera in cui inserire i passi riportati da Girolamo che invece Rufino aveva prudenzialmente omesso.</p>

  <p class="NotaPie"><a href="#_FtntUp31" id="_FtntDown31">[31]</a> Si veda anche, p. es., la maniera tendenziosa con cui Girolamo presenta la discussione origeniana sulla trasmigrazione delle anime - dottrina da Origene sempre rifiutata - a <i>Ep</i>. 124, 4 e 7.</p>

  <p class="NotaPie"><a href="#_FtntUp32" id="_FtntDown32">[32]</a> Sfortunatamente i riscontri sono sporadici: infatti Girolamo riporta sempre passi in cui Origene esponeva dottrine pericolose, là dove nella <i>Philocalia </i>sono stati riportati proprio i passi meno esposti a rischi sul piano dottrinale.</p>

  <p class="NotaPie"><a href="#_FtntUp33" id="_FtntDown33">[33]</a> Cfr. gli esempi che reca il Bardy a pp. 182 segg. Si tratta comunque di variazioni di poco conto: perciò riteniamo superfluo riportare i passi in esteso.</p>

  <p class="NotaPie"><a href="#_FtntUp34" id="_FtntDown34">[34]</a> Si fa carico, p. es., ad Origene di sostenere la forma sferica del corpo nella resurrezione, che sembra essere dottrina non origeniana. Comunque la lettera del 543 fondamentalmente prende di mira il genuino pensiero di Origene, anche se interpretato <i>in malam partem</i>. Invece gli anatematismi del concilio di Costantinopoli del 553 hanno senza dubbio come oggetto le dottrine dei monaci origenisti (cfr. <span class="Vers">Guillaumon</span>., <i>op. cit., </i>pp. 140 segg.): per tal motivo essa non ci è di alcun aiuto. Per il testo delle lettere di Giustiniano e degli Anatematismi del 553 cfr. <span class="Vers">Mans</span>., <i>Concil., </i>IX, pp. 488 segg., 396 segg.</p>

  <p class="NotaPie"><a href="#_FtntUp35" id="_FtntDown35">[35]</a> P. es., il fr. 8 proviene dal libro I e non dal IV; il fr. 15 proviene dal libro I e non dal II. Altre volte il titolo che correda il frammento non corrisponde al contenuto del frammento stesso: cfr. i frr. 5 e 8.</p>

  <p class="NotaPie"><a href="#_FtntUp36" id="_FtntDown36">[36]</a> Cfr. II, 1, 1; II, 9, 1.</p>

  <p class="NotaPie"><a href="#_FtntUp37" id="_FtntDown37">[37]</a> Non si può certo escludere la possibilità di qualche interpolazione e alterazione volontaria.</p>

  <p class="NotaPie"><a href="#_FtntUp38" id="_FtntDown38">[38]</a> Cfr. <span class="Vers">Bard</span>., <i>op. cit.,</i> pp. 20 segg.</p>

  <p class="NotaPie"><a href="#_FtntUp39" id="_FtntDown39">[39]</a> Cfr. I, 8, 4; I, 3, 6.</p>

  <p class="NotaPie"><a href="#_FtntUp40" id="_FtntDown40">[40]</a> Cfr., p. es., le obiezioni 2 (= <i>De Pr.,</i> I, 2, 13); 13 (= I, 1, 8); 15 (= I. 2, 6).</p>

  <p class="NotaPie"><a href="#_FtntUp41" id="_FtntDown41">[41]</a> Alcune sue lettere ufficiali in cui si condannano gli errori di Origene sono state tradotte da Girolamo e conservate nel suo epistolario: 96, 98, 100.</p>

  <p class="NotaPie"><a href="#_FtntUp42" id="_FtntDown42">[42]</a> Ricordiamo soprattutto lo scritto <i>Contro Giovanni di Gerusalemme</i>.</p>

  <p class="NotaPie"><a href="#_FtntUp43" id="_FtntDown43">[43]</a> Forse qualche riecheggiamento letterale si può cogliere nei passi antiorigeniani di Antipatro di Bostra (ca. metà del sec. V) riportati nei <i>Sacra Parallela</i> da Giovanni Damasceno: PG XCVI, 501 segg. Ricordiamo infine due citazioni di Eusebio di Cesarea e di Marcello di Ancira (I, <i>praef., </i><span class="Vers">i</span>; IV, 4, 1) e due di Atanasio (IV, 4, 1).</p>

  <p class="NotaPie"><a href="#_FtntUp44" id="_FtntDown44">[44]</a> Tale accuratezza e precisione ho potuto constatare di persona mercé la collazione di parecchie pagine di mss. utilizzati dal Koetschau. Per una ricostruzione un po’ diversa dello stemma dei mss. del gruppo γ cfr. quanto ho osservato in « Sacris Erudiri », 1957, pp 5 segg. Ma si tratta di modifiche che hanno solo marginale rilevanza nella costituzione del testo rufiniano. Lo stesso dicasi in merito ad alcuni punti del testo rufiniano in cui il Koetschau, legato ad apprezzamento troppo rigidamente purista del latino del IV secolo, addita lacune e corruttele in realtà inesistenti.</p>

  <p class="NotaPie"><a href="#_FtntUp45" id="_FtntDown45">[45]</a> criteri che hanno guidato il Koetschau nella ricostruzione del testo origeniano sono stati sottoposti a revisione e critica non soltanto dal Bardy nella su citata opera, ma anche da K. <span class="Vers">Mülle</span>., in <i>Sitz</i>. <i>preuss. Akad.,</i> 1919, pp. 616 segg.</p>

  <p class="NotaPie"><a href="#_FtntUp46" id="_FtntDown46">[46]</a> Questa mia osservazione sembrerà assolutamente banale e ovvia: eppure molti studiosi, anche recenti e di gran nome, sono stati talvolta indotti in errore per essersi troppo fedelmente e acriticamente attenuti al testo ricostruito dal Koetschau col risultato di considerare origeniano ciò che con Origene aveva nulla (o ben poco) a che fare.</p>


  <h2 id="toc_id_10">II. IL CARATTERE STRUTTURA SIGNIFICATO<br/>DEI <i>PRINCÌPI</i></h2>

  <h3 class="sigil_not_in_toc">1. IL TITOLO.</h3>

  <p class="Normal">Il titolo dell’opera Περὶ ἀρχῶν è attestato variamente in greco a partire da Eusebio (<i>H. E</i>., VI, 24) ed è riportato in lingua originale nella prefazione che Rufino ha preposto alla sua traduzione. Proprio di qui ricaviamo che già il traduttore latino era in imbarazzo sul significato preciso che Origene aveva annesso al termine ἀρχαί: infatti egli chiosa così il titolo greco<i>: quod vel de principiis vel de principatibus dici potest</i>. In tempi moderni sono state date due interpretazioni <a href="#_FtntDown1_1" id="_FtntUp1_1">[1]</a>. Secondo l’una ἀρχαί dovrebbe essere inteso nel senso di insegnamenti fondamentali (<i>Grundlehren; Hauptlehren</i>) della fede cristiana; secondo l’altra dovrebbe essere inteso nel senso di <i>Princìpi</i> costitutivi dell’essere, delle cose (<i>Daseinsprinzips</i>, quindi <i>Lehre von den ersten Dinge</i>).</p>

  <p class="Normal">La prima interpretazione (Koetschau, Schnitzer, ecc.) trova conforto - oltre che nel fatto che per Origene si dà una sola ἀρχή delle cose, cioè il padre, e non più ἀρχαί - soprattutto nella prefazione che Origene ha preposto alla sua opera, nella quale vengono presentate, come punto di partenza per la ricerca, le principali proposizioni della regola di fede in forma comprensiva, abbracciando anche argomenti che non sembrano poter essere compresi nel concetto di ἀρχή <a href="#_FtntDown2_1" id="_FtntUp2_1">[2]</a>, e viene prospettata l’intenzione di sistemare i risultati della ricerca in esposizione complessiva e globale.</p>

  <p class="Normal">Ma l’altra interpretazione (Koch, von Ivanka, Daniélou, ecc.) risulta meglio acclimatata nell’ambiente filosofico e letterario dell’epoca. La ricerca sulle ἀρχαί, cioè sui <i>Princìpi</i> costitutivi dell’essere, è alla base della più antica speculazione filosofica greca, ed il problema era quanto mai dibattuto all’epoca di Origene: si pensi ai due <i>Princìpi</i> degli Stoici (τὀ ποιοὖν καἰ τὀ πάσχον; θεὀς καἰ ὓλη<span class="Vers">:</span> SVF, I, 24; II, 111) e ai tre principi dei Platonici (ὓλη, ἰδέα o παράδειγμα: <span class="Vers">Diel</span>., <i>Doxographi</i> Graeci, pp. 287 seg.; <span class="Vers">Albin</span>., Epit. 8, 1). E noi sappiamo dell’esistenza di scritti περἰ ἀρχὧν (Longino, Damascio; cfr. anche <span class="Vers">Clemente Alessandrin</span>., <i>Quis dives</i>, 36, 8), e di sezioni dedicate a questo argomento nelle Epitomi e nelle Dossografie (cfr. supra). L’Epitome di Albino nella disposizione della materia: dio il mondo l’uomo i demoni la libertà, è molto vicina alla disposizione della materia nei <i>Princìpi</i> origeniani. Discussioni sull’argomento sono attestate anche in campo eretico: si pensi ai due (Dio del VT, Dio del NT) o tre <i>Princìpi</i> (Dio buono, demiurgo, Dio cattivo) di cui si discuteva in ambiente marcionita.</p>

  <p class="Normal">Quanto al fatto che per Origene l’unico vero principio è Dio, si osserva che proprio per effetto delle discussioni e della tradizione scolastica il termine al suo tempo si doveva essere un po’ banalizzato, o per meglio dire, più esteso nel significato, sì da giustificare una esposizione su questioni fondamentali di argomento e carattere speculativo; e, soprattutto, che ormai quel titolo tradizionalmente implicava la trattazione di determinati argomenti: Dio materia mondo intelligibile, ecc., sì che Origene adoperandolo non ha fatto altro che adeguarsi ad una tradizione di scuola, anche se per lui né la materia né le creature intelligibili costituivano una vera e propria ἀρχή. Ma in tal modo si arriva all’apparentemente paradossale conclusione che le due interpretazioni che sono state date del titolo dell’opera di Origene, pur radicalmente diverse fra loro in linea di principio, in pratica si rivelano molto vicine fra loro e non escludentisi a vicenda, in quanto il titolo περἰ ἀρχὧν, originariamente e semanticamente specifico di trattazione sui primi <i>Princìpi</i>, poteva essere assunto al tempo di Origene a caratterizzare una trattazione su argomenti importanti di carattere teoretico.</p>

  <h3 class="sigil_not_in_toc"><span class="Vers">2. DIVISIONE IN LIBRI E CAPITOLI.</span></h3>

  <p class="Normal">La divisione dei <i>Princìpi</i> in 4 libri è ben attestata, oltre che dalla traduzione rufiniana, dagli estratti di Giustiniano e della <i>Philocalia</i> <a href="#_FtntDown3_1" id="_FtntUp3_1">[3]</a> e da Fozio che nel cod. 8 della sua <i>Bibliotheca</i> ci dà notizia dell’opera origeniana. Con ogni probabilità si tratta di divisione rimontante allo stesso Origene e connessa, come di consueto per opere di una certa estensione, con la limitata ampiezza del rotolo di papiro (cfr. infra). Eusebio non fa parola di questa distinzione in libri <a href="#_FtntDown4_1" id="_FtntUp4_1">[4]</a>.</p>

  <p class="Normal">I mss. latini ripartiscono ogni libro in un numero variabile di capitoli, da un massimo di n per il libro II ad un minimo di 4 per il libro IV, che per altro è di dimensioni un po’ più ridotte degli altri tre. Il Koetschau prospetta la possibilità che tale ripartizione in capitoli possa risalire a Rufino stesso, ma non nasconde neppure la possibilità che una originariamente meno analitica divisione di Rufino, più o meno corrispondente a quella che ci è attestata dalla tradizione greca, sia stata successivamente amplificata nella tradizione manoscritta. Comunque egli non ha dubbi nel riportare la distinzione in capitoli da lui introdotta nella edizione al <i>codex Lucullanus</i> (L). Va però rilevato che egli accetta fondamentalmente la divisione in capitoli del cod. Augiensis; e per il resto fa parola soltanto di molto più particolareggiata divisione riportata nei mss. Bambergensis e Casinensis e accenna che il Parisinus 12125 e altri mss. non hanno lo stesso numero di capitoli. Nel suo pur accuratissimo lavoro di collazione egli ha trascurato di riportare, come di secondaria importanza, la sistematica notazione dei diversi capitoli per tutti i mss. La nari, che ha rilevato tale lacuna, ha constatato, p. es., che il Parisinus 16322 omette completamente i titoli dei vari capitoli.</p>

  <p class="Normal">Un elenco degli argomenti (= capitoli) dei <i>Princìpi</i> è riportato da Fozio in <i>Bibl</i>., cod. 8. Nei titoli, pur con varie eccezioni, esso presenta una convergenza di fondo con la tradizione latina. Però il numero dei capitoli rispetto a questa tradizione è molto ridotto: manca l’indicazione di I, 4, e I, 5-8 sono raggruppati in un solo capitolo; cosi dicasi per II, 1-3; II, 8-9; III, 2-4. Manca anche l’indicazione di IV, 3 e di IV, 4 (ricapitolazione). Per i capitoli 1-3 del libro IV la <i>Philocalia </i>presenta un titolo iniziale complessivo che corrisponde sostanzialmente ai titoli che la tradizione latina ripartisce nei tre capitoli, e, limitatamente ai primi due, a quelli tramandati da Fozio.</p>

  <p class="Normal">La divisione in capitoli tramandata in greco si presenta molto più autorevole di quella che leggiamo nei mss. rufiniani; e non tanto per la lingua quanto per la sostanza. Infatti l'eccessivo frazionamento dei mss. latini si rivela più volte non soltanto arbitrario ma anche maldestro: si veda quanto osserviamo a proposito di I, 4; I, 7; II, 9 ecc. Anche quando esso trova, rispetto ai titoli in greco, una qualche giustificazione nella materia dell’opera, in definitiva non fa altro che suddividere e distinguere varie parti di una argomentazione, di cui la tradizione greca rivela invece l’aspetto unitario. D’altra parte anche i titoli della tradizione greca hanno scarsa probabilità di essere originali, poiché tale minuziosa cura nel definire le varie parti di una trattazione sembra estranea alla tecnica compositiva di opere del tipo di quella origeniana. Essi potrebbero rimontare all’opera di revisione degli scritti origeniani compiuta da Panfilo ed Eusebio nella biblioteca di Cesarea: comunque rilevano bene le diverse sezioni in cui si articolano i quattro libri del trattato.</p>

  <h3 class="sigil_not_in_toc"><span class="Vers">3. STRUTTURA <a href="#_FtntDown5_1" id="_FtntUp5_1">[5]</a>.</span></h3>

  <p class="Normal">È opinione comune, tuttora variamente attestata nei manuali di patrologia e di storia letteraria, che la ripartizione dei <i>Princìpi</i> di Origene in quattro libri corrisponda esattamente ad una precisa ripartizione della materia trattata in quattro sezioni, dedicate rispettivamente a Dio (I libro), al mondo (II libro), al libero arbitrio (III libro), alla sacra scrittura (IV libro). Ma tale opinione, già sporadicamente revocata in dubbio nel passato <a href="#_FtntDown6_1" id="_FtntUp6_1">[6]</a>, è stata più recentemente sottoposta a radicali critiche, e ben a ragione <a href="#_FtntDown7_1" id="_FtntUp7_1">[7]</a>. Infatti a chi legge attentamente l’opera essa non si presenta affatto caratterizzata dallo schema semplice e lineare sopra riportato, ma piuttosto da continue ripetizioni, da più o meno vaste digressioni, da scompensi tali che soprattutto nei primi due libri fanno apparire semplicistica, anzi arbitraria la ripartizione in due argomenti fondamentali: Dio e il mondo. Infatti di Dio si parla sia nel libro I, ai capitoli 1-3, sia nel libro II ai capitoli 4-7; e del mondo si tratta a I, 5-8; II, 1-3; 9. E dello stesso argomento si riparla a III, 5. Altrettanto dicasi della ripresa di argomenti più particolari: della materia si tratta a II, 1-2 e poi a III, 6 senza sostanziali differenze, e cosi della fine del mondo, descritta a I, 6; II, 10; III, 6. E potremmo continuare. Si è cercato di salvare la distinzione di base osservando che le varie ripetizioni derivano dal fatto che i diversi argomenti sono trattati e ripresi successivamente a diversi livelli <a href="#_FtntDown8_1" id="_FtntUp8_1">[8]</a>. Si tratta di considerazione almeno in parte esatta, come vedremo, ma solo a patto di abbandonare proprio lo schema di base che si è voluto ipotizzare.</p>

  <p class="Normal">In realtà, come ha ben osservato lo Steidle, la divisione dell’opera in quattro libri è stata determinata soltanto da esigenze di carattere editoriale, in relazione alla lunghezza dei rotoli di papiro: è superfluo che io mi soffermi sulla validità di questo criterio esterno di ripartizione per il quale sono state addotte tante prove di vario genere <a href="#_FtntDown9_1" id="_FtntUp9_1">[9]</a>. Per quanto concerne specificamente Origene, si veda, p. es., l’inizio del libro II e la fine dei libri IV e VI del <i>Contro Celso</i>, dove l’autore accenna alla sufficiente lunghezza dei singoli libri; e soprattutto l’inizio del libro XIII del <i>Commento a Giovanni</i> in cui Origene si scusa di aver diviso fra un libro e l’altro il commento all’episodio della Samaritana e si giustifica col dire che il libro XII aveva raggiunto sufficiente estensione.</p>

  <p class="Normal">In luogo della ripartizione in quattro sezioni, lo Steidle ne ha proposta un’altra in tre parti, non connessa con la ripartizione in libri. Egli si collega alla osservazione del Völker che aveva visto nell’opera di Origene nient'altro che un complesso di trattati slegati, composti da Origene in funzione del suo insegnamento nel Didaskaleion di Alessandria, e la modifica nel senso che vi ravvisa tre parti ben distinte: I, 1-II, 3; II, 4-IV, 3; IV, 4, caratterizzate dalla presenza di un medesimo schema: Dio, le creature razionali, il mondo. Nella prima parte la materia sarebbe trattata sinteticamente a mo’ di introduzione, nella seconda in forma più diffusa e analitica; nella terza in forma riassuntiva. Si tratterebbe, in definitiva di tre corsi di studio susseguentisi l’uno all’altro per gli allievi della scuola <a href="#_FtntDown10_1" id="_FtntUp10_1">[10]</a>.</p>

  <p class="Normal">Gran merito dello Steidle è aver additato il netto stacco che c’è fra II, 3 e II, 4 e, in linea secondaria, aver compreso che Origene ripete più volte uno stesso schema nella trattazione della materia. Non è possibile però seguirlo nella ricostruzione che propone, soprattutto là dove considera le tre sezioni dei <i>Princìpi</i> alla stregua di corsi di studio. Da una parte osta a questa interpretazione la troppo grande differenza di estensione che diversifica l’una dall’altra le tre sezioni, soprattutto l’ultima, che sta nella proporzione quasi di 1 a 10 rispetto alla seconda. D’altra parte quanto noi conosciamo sul metodo d’insegnamento di Origene porta ad escludere la possibilità di ravvisare <i>sic et simpliciter</i> nei <i>Princìpi</i> - che pur senza dubbio si collegano con quell’insegnamento - una serie di corsi di studio: infatti dal <i>Discorso di ringraziamento</i> di Gregorio Taumaturgo (cfr. <i>infra</i>) sappiamo che Origene, dopo un corso propedeutico sui vari indirizzi della filosofia greca, introduceva i suoi allievi allo studio sistematico della sacra scrittura. Sono i grandi Commentari a Matteo, a Giovanni, ecc. che ci possono dare una precisa idea del metodo d’insegnamento origeniano, non i <i>Princìpi</i>, nel senso che l’approfondimento di questo o quel punto del dogma ecclesiastico prendeva le mosse dalla interpretazione di un determinato passo della scrittura, forse nell’àmbito del sistematico studio del libro di cui quel passo faceva parte. Non abbiamo invece alcun elemento per affermare che Origene abbia mai fatto nella scuola una esposizione più o meno sistematica delle verità della fede indipendentemente dallo studio di un libro della scrittura del tipo di quello che leggiamo nei <i>Princìpi</i> <a href="#_FtntDown11_1" id="_FtntUp11_1">[11]</a>. Possiamo ancora aggiungere che la ripartizione proposta dallo Steidle non spiega plausibilmente alcune ripetizioni che si notano nella seconda delle tre parti, quali la ripresa a III, 5-6 dell’argomento trattato a II, 9 <a href="#_FtntDown12_1" id="_FtntUp12_1">[12]</a>; e soprattutto che egli non sembra aver sufficientemente apprezzato il valore che nell’economia dell’opera hanno le varie trattazioni sulla fine del mondo, che sembrano collocate a chiusura di sezione, cosi come le trattazioni sulla Trinità hanno il loro posto all’inizio.</p>

  <p class="Normal">L’insufficienza dei tentativi volti a dar spiegazione della struttura dei <i>Princìpi</i> sembrano dar ragione a quanti non vi ravvisano altro che un insieme di trattati di vario argomento. È fuor di dubbio che l’abitudine a lavorare esegeticamente sulla traccia offerta dai libri della scrittura non ha favorito in Origene la capacità di sviluppare con ordine e metodo una trattazione di ampio respiro. Si aggiunga ancora che preoccupazioni di questo genere non erano frequenti negli scrittori antichi. Non ci sorprendiamo perciò nel rilevare nella linea di sviluppo dell’opera origeniana riprese sfasamenti digressioni: si vedano le digressioni di I, 4, 1-2; II, 8, 5; III, 4, 3; la frequenza con cui si ritorna su certe questioni che l’autore considera particolarmente importanti, come, p. es., quella sulla corporeità delle creature razionali (II, 3; III, 6; IV, 8); lo sfasamento che il troppo particolareggiato cenno sul concetto di <i>incorporeo</i> provoca nella struttura della prefazione al libro I <a href="#_FtntDown13_1" id="_FtntUp13_1">[13]</a>. D’altra parte non possiamo considerare come proposito meramente teorico l’intenzione, formulata alla fine della prefazione, di connettere i vari argomenti in un complesso unitario e omogeneo: e a ben guardare, è possibile ravvisare nella linea di sviluppo dell’opera certe costanti, certi concatenamenti fra un argomento e l’altro che, pur oscurati e turbati dagli sfasamenti cui sopra accenniamo, rivelano l’intenzione di condurre la trattazione secondo un certo prefissato ordine <a href="#_FtntDown14_1" id="_FtntUp14_1">[14]</a>.</p>

  <p class="Normal">I libri III e IV - con l’eccezione costituita da III, 5-6, di cui diremo appresso - non propongono particolari difficoltà: III, 1-4 costituisce una sezione in complesso omogenea, dedicata a fondamentali questioni di argomento etico: difesa del libero arbitrio, studio delle occasioni e tentazioni che spingono al peccato sempre al fine di riaffermare la responsabilità morale dell’uomo. Lo stesso possiamo dire di IV, 1-3, sezione dedicata alla sacra scrittura, cioè al fondamento di ogni possibile conoscenza di Dio e del mondo, al fine di illustrarne il carattere ispirato, il significato, il contenuto e soprattutto i criteri che debbono presiedere alla sua retta interpretazione.</p>

  <p class="Normal">Sembra invece più difficile dipanare, anche parzialmente, la matassa costituita dal complesso dei primi due libri. Comunque in essi è possibile rilevare due sezioni abbastanza omogenee: I, 1-6 e II, 4-11; e ambedue le sezioni sono caratterizzate dalla presenza di uno schema che si ripete uguale nell’una e nell’altra: Dio (Padre Figlio Spirito santo), creature razionali (natura origine destino) <a href="#_FtntDown15_1" id="_FtntUp15_1">[15]</a>, fine del mondo. Quanto al lungo tratto intermedio (I, 7-II, 3), a ben guardare esso tratta di argomenti direttamente pertinenti al mondo derivato dalla caduta delle creature razionali: si discute infatti degli astri (I, 7), degli angeli (I, 8), dell’ordinamento del mondo materiale (II, 1-2), della fine del mondo in relazione alla corporeità o incorporeità finale delle creature razionali (II, 3). In definitiva, abbiamo qui la ripresa analitica e diffusa di quanto era stato più sinteticamente esposto a I, 5 e soprattutto a I, 6. Origene stesso ci spinge a intendere in questo modo la funzione di I, 7-II, 3 nell’economia dell’opera, là dove all’inizio di I, 6 parla della precedente trattazione come svolta generali sermone <a href="#_FtntDown16_1" id="_FtntUp16_1">[16]</a>, e all’inizio di II, 1 ammette che l’argomento che si propone ora di trattare, il mondo e il suo ordine, era stato già oggetto di discussione nel libro precedente. In questo senso il tratto compreso fra I, 7 e II, 3 si configura, nella struttura dell’opera, come parte integrante della prima sezione, e più specificamente come complemento e approfondimento degli argomenti sul mondo delle creature razionali abbozzati a I, 6.</p>

  <p class="Normal">Messa in rilievo nei primi due libri dei <i>Princìpi</i> la presenza di uno schema che ne determina fondamentalmente la struttura e che si ripete nell’uno e nell’altro libro, ci chiediamo per qual motivo Origene abbia preferito introdurre questa ripetizione piuttosto che sviluppare più linearmente e armonicamente la materia, raggruppando i vari argomenti in trattazioni unitarie e senza spezzettarli in due distinte e corrispondenti: Padre I, 1 e II, 4-5; Figlio I, 2 e II, 6; Spirito santo I, 3 e II, 7, ecc. La domanda è tanto più giustificata in quanto notiamo evidenti ripetizioni di stessi motivi nel passaggio dall’uno all’altro schema, soprattutto per quanto riguarda le creature razionali: si veda II, 9 in confronto con I, 6-7.</p>

  <p class="Normal">Sarebbe troppo presuntuoso voler additare una ragione precisa di questo comportamento, che potrebbe essere stato determinato solo da motivi contingenti che a noi sfuggono completamente. Tuttavia l’attento confronto fra le trattazioni parallele dei due libri ci induce a formulare cautamente l'ipotesi che la ripetizione potrebbe essere derivata dall’intenzione di Origene di trattare gli stessi argomenti a due livelli diversi. In riferimento alla distinzione introdotta nella prefazione fra argomenti dogmaticamente già definiti e che possono essere soltanto approfonditi e chiariti, e argomenti solo accennati genericamente dalla regola di fede e lasciati aperti a libera discussione, le questioni trattate nella prima sezione, considerate nel loro complesso, si rivelano appartenenti al secondo tipo: si veda, p. es., la trattazione sul Padre (I, 1) che verte sulla sua incorporeità, quella sul Figlio (I, 2) che verte sui suoi vari appellativi, per non parlare dell’esposizione sulle creature razionali, che è tutta concepita come semplice proposta su questioni non dogmaticamente definite <a href="#_FtntDown17_1" id="_FtntUp17_1">[17]</a>. Invece la ripresa degli stessi argomenti nella seconda sezione (da II, 4 in poi) è fatta, in complesso, sulla base di questioni già definite dal magistero ecclesiastico e che vengono approfondite soprattutto in polemica con gli eretici (Gnostici, Montanisti, Millenaristi): del Padre si tratta in polemica con la distinzione gnostica fra il Dio del VT e il Dio del NT (II, 4-5); del Figlio si approfondisce il modo dell’incarnazione (II, 6); delle creature razionali si tratta soprattutto in relazione con l’anima umana (II, 8); la fine del mondo è esaminata sotto l’angolatura dei premi e delle pene (II, 10-11). È superfluo che io rammenti che si tratta di una distinzione di massima: abbiamo del resto già accennato agli scompensi che caratterizzano la linea di sviluppo dell’opera e alle ripetizioni di stessi motivi nella prima e nella seconda sezione. Ma in questi limiti la distinzione sembra avere la sua validità.</p>

  <p class="Normal">Abbiamo già rilevato la difficoltà di inserire III, 5-6 in un qualsiasi schema che voglia render conto della struttura dell’intera opera. Si tratta di due capitoli strettamente connessi secondo lo schema creature razionali - fine del mondo, che costituiscono terza ripresa di quanto era stato esposto a I, 5 segg. e a II, 8 segg. E se non manca qualche spunto nuovo: si veda l’ampia trattazione sulla <i>subiectio</i> di Cristo al Padre a III, 5, 6-7 e l’interpretazione di <i>Gen</i>., 1, 26 a III, 6, 1, in complesso quanto qui espone Origene l’aveva già detto precedentemente, e anche più di una volta. Ma ancor più della ripetizione meraviglia il posto in cui essa è collocata, alla fine del libro III, cioè alla fine di un’ampia esposizione di argomenti di carattere morale e prima della trattazione sulla sacra scrittura: in tale contesto gli argomenti di carattere cosmologico trattati a III, 5-6 si presentano completamente isolati rispetto sia a ciò che precede sia a ciò che segue.</p>

  <p class="Normal">Le formule generiche con cui Origene a III, 5, 1 e III, 6, 1 introduce gli argomenti che egli stesso ammette di aver già trattato non ci dicono nulla intorno ai motivi che hanno determinato la loro ripresa. Solo per fare un’ipotesi, in considerazione degli accenni a III, 5 a difficoltà sollevate da avversari, possiamo pensare ad una <i>retractatio</i> determinata da rilievi e obiezioni sollevate, nell’àmbito della scuola e forse anche fuori, dalla conoscenza di quanto Origene aveva esposto nei primi due libri della sua opera. In definitiva, III, 5-6 si configurano come appendice aggiunta, forse solo per motivi contingenti, al libro III, ma connessa con gli argomenti trattati nei primi due libri. Un parallelo abbastanza preciso ci è offerto da IV, 4, dove ancora una volta Origene ha sentito la necessità di tornare su argomenti già più volte esposti, per approfondirli chiarirli spiegarli sempre meglio. Il carattere di ricapitolazione che egli ha dato a questo capitolo conclusivo dell’opera giustifica queste ripetizioni meglio di quanto non avvenga a III, 5-6: ma il criterio in base al quale i due passi sono stati introdotti nel testo sembra sostanzialmente lo stesso.</p>

  <p class="Normal">Per concludere: nei primi due libri Origene ha voluto fare una esposizione di carattere complessivo secondo lo schema: Dio - creature razionali - fine del mondo; e lo schema è ripreso due volte a due diversi livelli, la prima volta con interesse prevalentemente speculativo, la seconda volta con maggiore aderenza ai dati di fede ed alle esigenze della polemica contro gli eretici.</p>

  <p class="Normal">Gli altri due libri sono stati dedicati a problemi di carattere più particolare: la responsabilità individuale, la sacra scrittura, che agli occhi di Origene rivestivano particolare importanza. Digressioni ripetizioni ripensamenti successivi hanno variamente turbato questa linea di sviluppo, ma non al punto da alterarla del tutto.</p>

  <h3 class="sigil_not_in_toc"><span class="Vers">4. CARATTERE E SIGNIFICATO.</span></h3>

  <p class="Normal">L’esame della prefazione preposta al libro I dei <i>Princìpi</i> e l’attenta considerazione della struttura dell’opera ci convincono che con essa Origene intese scrivere un’opera abbastanza organica ed omogenea, volta ad illustrare i punti fondamentali della professione di fede, visti sotto la tradizionale angolatura delle ἀρχαί della filosofia greca. Quanto egli afferma in merito alla distinzione fra verità chiaramente definite ma il cui significato può essere ulteriormente approfondito, e verità soltanto accennate e lasciate da sviluppare e chiarire alla libera iniziativa dei cristiani più dotati (I, <i>praef</i>., 3) fa chiaramente intendere il carattere dell’opera, che non si ripromette di essere esposizione elementare dei dati della fede, bensì approfondimento di essi, tale da concedere largo margine alla discussione di argomenti ancora non definiti e perciò passibili di libera discussione.</p>

  <p class="Normal">Alla luce di questa precisazione si comprende agevolmente perché nella nostra opera non figuri adeguata e completa trattazione di argomenti anche fondamentali della professione di fede <a href="#_FtntDown18_1" id="_FtntUp18_1">[18]</a>, mentre il minor rigore da cui gli antichi si sentivano vincolati, in confronto a noi moderni, rispetto alle esigenze di composizione di opere pur concepite con criterio di organicità e completezza è sufficiente a spiegare <a href="#_FtntDown19_1" id="_FtntUp19_1">[19]</a> le incertezze e gli sfasamenti che si notano nella trama dell’opera, senza far ricorso all’ipotesi di chi nei <i>Princìpi</i> non ha voluto scorgere altro che un aggregato senza ordine di vari trattati. Malgrado i difetti di composizione, del resto più gravi per noi che per gli antichi, i <i>Princìpi</i> di Origene si presentarono ai lettori del tempo come il primo tentativo di dare spiegazione approfondita, sia sulla base della scrittura sia del ragionamento, dei dati della rivelazione cristiana, connessi in un tutto sufficientemente omogeneo e organico per sfatare la tradizionale accusa di ignoranza e di inferiorità intellettuale mossa contro i cristiani dai pagani e anche dagli Gnostici.</p>

  <p class="Normal">Dato questo carattere, o pretesa almeno, di organicità e compiutezza che presentano i <i>Princìpi</i>, ha fatto più colpo, sia in tempi antichi sia moderni, quanto in essi vi appare non dedotto dalla tradizione cristiana e strettamente scritturistica ma dall’influsso della cultura del tempo. In questo senso si è parlato di influsso gnostico ed ellenistico. Quanto al primo, lo si è additato soprattutto nella dottrina della preesistenza delle anime rispetto ai corpi e nella concezione che fa derivare la creazione del mondo materiale dalla decadenza degli esseri razionali e spirituali <a href="#_FtntDown20_1" id="_FtntUp20_1">[20]</a>: ma a questo proposito, ferma restando la convergenza fra Origene e fonti gnostiche su tanti punti particolari <a href="#_FtntDown21_1" id="_FtntUp21_1">[21]</a>, possiamo osservare che la dottrina della preesistenza delle anime e del loro cadere nei corpi in conseguenza del peccato è esplicitamente presentata da Origene come derivata da suggestione platonica (cfr. <i>C. Cels</i>., IV, 40); e più specificamente che, quale che sia l’influsso che ha spinto Origene su questa via, tutta la concezione cosmologica che di qui risulta è stata sviluppata sulla base del libero arbitrio delle creature razionali, proprio in dichiarata opposizione al determinismo gnostico.</p>

  <p class="Normal">Molto meno contestabile è l’influsso che su Origene ha esercitato il pensiero filosofico del tempo <a href="#_FtntDown22_1" id="_FtntUp22_1">[22]</a> nella tipica temperie sincretistica di base platonica con profonde venature di carattere stoico: basti pensare, solo per fare qualche esempio, alla concezione delle pene medicinali, all’assioma secondo cui la fine è simile all’inizio, alla dottrina della materia di tipica configurazione stoica. Anche il subordinazionismo con cui son visti i rapporti del Figlio rispetto al Padre può aver risentito in Origene, come in altri teologi quali Giustino, Atenagora, Teofilo, ecc., della concezione del secondo Dio inferiore al Dio supremo che ravvisiamo in alcuni Medioplatonici. E più in generale, la configurazione fondamentale dell’universo origeniano, concepito a due livelli, uno superiore intelligibile e uno inferiore sensibile che del primo rappresenta l’immagine depotenziata e perciò il simbolo e la figura, è sostanzialmente platonica <a href="#_FtntDown23_1" id="_FtntUp23_1">[23]</a>.</p>

  <p class="Normal">Ma per valutare esattamente l’incidenza di queste componenti sul pensiero di Origene globalmente considerato non si possono trascurare alcuni fatti: 1) ogni tentativo di approfondire i dati della rivelazione connettendoli in un tutto omogeneo che potesse venire incontro alle esigenze intellettuali dei cristiani - e anche non cristiani - più colti non poteva prescindere, in ambiente greco, dal ricorso ai moduli ed ai procedimenti della filosofia greca. La mancanza di definizioni certe su tanti punti anche fondamentali sia della teologia sia dell’antropologia <a href="#_FtntDown24_1" id="_FtntUp24_1">[24]</a> rendeva difficile delimitare l’àmbito in cui questa utilizzazione poteva essere accettata o almeno tollerata. Si veda come - eccettuata qualche rara figura, come Ireneo - quasi tutti i teologi del Il e del III secolo, anche i rigidi Taziano e Tertulliano, siano stati profondamente influenzati dalla filosofia greca. In Origene tale influenza ha suscitato scandalo maggiore solo in relazione alla maggiore sistematicità e profondità della concezione teologica e cosmologica. 2) Su qualche punto, anche di grande importanza, l’influsso della filosofia greca era favorito dal fatto che esso trovava riscontro, anche se solo parziale, in scritti del NT: p. es., la concezione dell’universo a due livelli, di cui quello inferiore è immagine e ombra di quello superiore, che abbiamo detto alla base di tutta la speculazione origeniana, si avverte nello sfondo del Vangelo di Giovanni e, ancor più chiaramente, nella Lettera agli Ebrei: proprio su alcuni passi di questo testo Origene fonda questa distinzione. 3) Gli aspetti più clamorosamente ellenistici del pensiero origeniano, quelli che veramente sembrerebbero deformare e svisare notevolmente quanto di cristiano c’è nel sistema origeniano - si pensi alle dottrine dell’eterno ritorno, dell’incorporeità finale delle creature razionali, della metensomatosi - o sono state respinte da Origene <a href="#_FtntDown25_1" id="_FtntUp25_1">[25]</a> o sono state prospettate soltanto in linea ipotetica e alternativa con altre soluzioni più aderenti alla tradizione della chiesa. Ciò vale anche per la fondamentale dottrina cosmologica, quella della preesistenza delle anime e della creazione del mondo materiale in conseguenza del loro peccato: infatti Origene la presenta soltanto come tentativo di soluzione, reso indilazionabile dalla pressione della polemica antignostica e permesso dalla carenza di definizioni dogmatiche sull’argomento <a href="#_FtntDown26_1" id="_FtntUp26_1">[26]</a>. Voler forzare questi spunti - come hanno fatto antichi e moderni - per dimostrare l’incompatibilità del pensiero origeniano con la fede della chiesa è procedimento arbitrario, spesso applicato in patente mala fede.</p>

  <p class="Normal">Tenute presenti queste precisazioni, il pensiero di Origene, che per suo conto volle essere sempre e soltanto uomo della chiesa, ci appare sostanzialmente in armonia con le fondamentali premesse della fede cristiana <a href="#_FtntDown27_1" id="_FtntUp27_1">[27]</a>: si veda la precisa distinzione che egli fa, pur nel suo subordinazionismo, fra il mondo di Dio e quello della creazione, la precisione con cui afferma la creazione dal nulla di tutte le cose, la funzione centrale che assegna al logos nella creazione e nel recupero, dopo il peccato, delle creature fino alla restaurazione finale in lui di tutte le cose <a href="#_FtntDown28_1" id="_FtntUp28_1">[28]</a>.</p>

  <p class="Normal">La presenza di elementi disparati nella sintesi di Origene e il tono problematico con cui molte soluzioni sono proposte hanno reso facili i tentativi antichi e moderni di interpretare in maniera unilaterale il suo pensiero e, più specificamente, di fare di Origene un teologo a parole cristiano ma effettivamente irriducibile alle premesse basilari del dogma di Cristo. Si è giunti perfino a farne uno gnostico, lui che tutta la vita ha polemizzato instancabilmente con lo gnosticismo con risultati assolutamente decisivi <a href="#_FtntDown29_1" id="_FtntUp29_1">[29]</a>. Più frequenti i tentativi di farne un pensatore di impronta ellenica, secondo l’antica affermazione di Porfirio: si pensi, per non andare troppo indietro, al De Faye, al Koch, recentemente al Kettler. Ma per giungere a questi risultati il pensiero di Origene viene sottoposto ad un drastico processo di semplificazione e di irrigidimento: di semplificazione, in quanto si pone l’accento soltanto su alcuni aspetti, anche se molto importanti, della multiforme speculazione origeniana e li si considera preminenti ed esclusivi per dare una valutazione complessiva del pensiero dell’autore, senza tener conto di altri aspetti non meno rilevanti. Di irrigidimento, in quanto non si vuole tener conto della problematicità con cui Origene presenta alcuni tentativi di soluzione di determinate questioni e del fatto che per alcune di esse egli avanza più soluzioni alternative; e si preferisce assumere come rappresentative dell’autentico pensiero di Origene sempre e soltanto le soluzioni più lontane dalla tradizione e dalla fede della chiesa.</p>

  <p class="Normal">Si vuole fare di Origene un sistematico. Di per sé il tentativo è lecito perché è possibile additare alcune idee basilari che affiorano in tutta la sua vasta opera, alcune costanti che sottostanno alla soluzione delle questioni più disparate, alcune linee fondamentali di pensiero che riducono a certo ordine e unità una speculazione tendenzialmente un po’ dispersiva, perché usa a prender forma in occasione della interpretazione di questo o quel passo della scrittura. Ma l’arbitrio e la distorsione subentrano sùbito allorché il tentativo prende consistenza soltanto sulla base dei <i>Princìpi</i>, per di più letti nel testo fornito dal Koetschau senza tener conto dei discutibili criteri con cui questo studioso aveva preteso di colmare vere e presunte lacune e della tendenziosità con cui aveva giudicato il materiale a nostra disposizione. In tale procedimento troppo spesso i moderni non fanno altro che adeguarsi ai sistemi già applicati ai danni di Origene da Girolamo, Teofilo, Epifanio, Giustiniano, ecc. <a href="#_FtntDown30_1" id="_FtntUp30_1">[30]</a>.</p>

  <p class="Normal">È superfluo insistere sull’arbitrarietà di questo procedimento: basti ricordare che si è giunti a valorizzare sistematicamente gli anatematismi del 553 che ora sappiamo diretti non specificamente contro Origene quanto contro l’origenismo del VI secolo, e si è tratto partito da alcuni passi inseriti da Koetschau nei <i>Princìpi</i>, che col testo originario di questa opera non avevano nulla a che fare: cfr., p. es., I, 8, 1. 4. Ma anche se letti con la dovuta cautela e più sano metodo, i <i>Princìpi</i> non sono sufficienti a dare un’idea complessiva del pensiero origeniano: non solo essi tralasciano aspetti fondamentali di questo pensiero, ma minacciano anche di falsare la prospettiva in cui deve essere valutato ciò che effettivamente vi è scritto, se vengono considerati avulsi dal resto dell’opera origeniana <a href="#_FtntDown31_1" id="_FtntUp31_1">[31]</a>. In altri termini, si può fare di Origene un sistematico, solo a patto di valutarne l’opera nella totalità e di non pretendere da lui, al di là di certi orientamenti e certe linee di carattere generale, una sistematicità e un rigore, nel porre e risolvere problemi, che sono estranei al suo modo di pensare e che del resto molto raramente si riscontrano nei filosofi antichi <a href="#_FtntDown32_1" id="_FtntUp32_1">[32]</a>. È sempre lecito cercare un centro di interessi intorno a cui ridurre ad unità gli svariati aspetti ed interessi che presenta la speculazione origeniana, ma dovrà essere un centro sufficientemente ampio per poter accogliere tutti questi aspetti ed interessi, senza sacrificarne uno a scapito di un altro, e cercando soprattutto di considerarli uno rispetto all’altro in giusta prospettiva ed esatto rapporto <a href="#_FtntDown33_1" id="_FtntUp33_1">[33]</a>. Solo in questo modo si potrà arrivare ad un equilibrato giudizio complessivo su questo autore e a più esatta valutazione dell’incidenza in lui della componente ellenica rispetto a quella più tradizionalmente cristiana e scritturistica, che ad uno sguardo complessivo si presenta preminente.</p>

  <p class="Normal">Per tornare ai <i>Princìpi</i>, abbiamo detto come essi costituiscano il primo tentativo di dare esposizione problematica e approfondita di alcuni fondamentali dati della fede cristiana: in questo senso la loro importanza sotto il profilo storico difficilmente può essere valutata a prima vista nella sua esatta importanza. Si tenga presente la tradizionale accusa che i pagani rivolgevano ai cristiani, di essere un ammasso di gente ignorante e fanatica, assolutamente estranea agl’interessi, alle esigenze, al modo di pensare e di esprimersi caratteristici della cultura greca. Orbene, i <i>Princìpi</i> costituirono puntuale confutazione di queste accuse, in quanto i dati della fede cristiana vi erano esposti esaminati approfonditi proprio secondo moduli e parametri offerti dalla filosofia greca. Questo carattere, che avrebbe in un secondo tempo tanto nuociuto alla reputazione di Origene, nel clima polemico in cui l’opera vide la luce ebbe anch’esso il suo valore apologetico e missionario: infatti grazie ad esso il pagano che leggesse l’opera vi si trovava sùbito a suo agio: vi trovava esposta una problematica familiare: questioni sul libero arbitrio, sugli incorporalia, sulla eternità del mondo; la trovava esposta in forma e con procedimenti che gli erano familiari.</p>

  <p class="Normal">Non solo in questo senso i <i>Princìpi</i> sono opera fondamentale sul piano storico, ma anche in senso antignostico. Sotto questo aspetto il loro effetto era duplice: da una parte in essi si leggeva la sistematica confutazione delle principali dottrine del pensiero gnostico assolutamente incompatibili con la rivelazione cristiana: distinzione fra il Dio creatore del VT ed il Dio supremo del NT, distinzione degli uomini in categorie distinte fra loro per caratteristiche naturali e per questo destinate a diversa sorte; dall’altra essi sfatavano la pretesa degli Gnostici più colti e intellettualmente ambiziosi di costituire una élite di privilegiati, i soli in grado di venire incontro alle esigenze dei cristiani che non si appagassero dei dati elementari della fede ed aspirassero ad approfondirli e ad elaborarli. In questo senso i <i>Princìpi</i> costituirono un momento fondamentale nell’opera di recupero dei ceti cristiani più colti e ricchi, molto sensibili alle suggestioni gnostiche, intrapresa ad Alessandria da Panteno (?) e Clemente e vigorosamente perseguita da Origene <a href="#_FtntDown34_1" id="_FtntUp34_1">[34]</a>. Più in generale essi segnano, insieme col resto dell’opera di Origene, l’avvio della teologia cristiana verso la piena maturità.</p>

  <p class="Normal">Visti sotto questa luce, anche aspetti dottrinalmente discutibili dell'opera hanno il loro significato: si pensi al significato antignostico della dottrina della preesistenza dell’anima, e all’importanza che certa impostazione cosmologica in senso accentuatamente spiritualista ebbe nel contrastare vigorosamente il passo a concezioni materialiste vastamente diffuse. D’altra parte, nella storia del dogma tali aspetti si sarebbero rivelati caduchi: alcuni punti sarebbero stati formalmente condannati dalla chiesa: preesistenza, apocatastasi. Eppure ciò non deve far chiudere gli occhi di fronte al molto di importante che i <i>Princìpi</i> presentano sotto l’aspetto dottrinale. Né ci limiteremo a ricordare le classiche esposizioni sul libero arbitrio e sull’interpretazione e ispirazione della scrittura, che rappresentano quanto di meglio seppe esprimere su questi argomenti l’antichità cristiana: si vedano ancora, solo per limitarci a qualche punto maggiore, le dimostrazioni sull’incorporeità di Dio (I, 1), sull'unità del Dio del VT e del NT, sulla coincidenza, in Dio, di bontà e di giustizia (II, 4-5); e in campo cristologico, il netto passo avanti nel delineare il rapporto fra il Figlio e il Padre rispetto agli apologisti (I, 2) e la precisione, in rapporto ai tempi, nel considerare in Cristo l’unione delle nature umane e divine (II, 6). La trattazione sullo Spirito santo (I, 3; II, 7) rappresentò il primo tentativo di approfondire un punto dogmatico prima quasi completamente trascurato. Per tali motivi i <i>Princìpi</i> di Origene si configurano, nella storia del dogma, come un κτῆμα εἰς ἀεί.</p>

  <hr/>

  <p class="NotaPie"><a href="#_FtntUp1_1" id="_FtntDown1_1">[1]</a> Cfr., oltre le prefazioni delle opere di Schnitzer e Koetschau, H. <span class="Vers">Koc</span>., <i>Pronoia und Paideusis,</i> Berlin, 1932, pp. 251 segg.; J. <span class="Vers">Daniélo</span>., <i>Origene,</i> Paris, 1948, pp. 106 segg.; E. v. <span class="Vers">Ivank</span>., <i>Plato Christianus, </i>Einsiedeln, 1964, pp. no segg.; B. <span class="Vers">Steidl</span>., in ZNTW, 1941, pp. 236 segg.</p>

  <p class="NotaPie"><a href="#_FtntUp2_1" id="_FtntDown2_1">[2]</a> Si veda, p. es., il cenno alla sacra scrittura, agli angeli, alla libertà dell’umano volere.</p>

  <p class="NotaPie"><a href="#_FtntUp3_1" id="_FtntDown3_1">[3]</a> Limitatamente ai libri III e IV, da cui son tratti gli estratti.</p>

  <p class="NotaPie"><a href="#_FtntUp4_1" id="_FtntDown4_1">[4]</a> Cfr., oltre la prefazione del Koetschau, M. Harl, in « Studia Patristica » III (TU LXXVIII), pp. 57 segg.</p>

  <p class="NotaPie"><a href="#_FtntUp5_1" id="_FtntDown5_1">[5]</a> Per questo argomento utilizzo largamente quanto ho scritto in « Riv. di Fil. Class. », 1962, pp. 273 segg., 372 segg., cui rimando per più completa informazione.</p>

  <p class="NotaPie"><a href="#_FtntUp6_1" id="_FtntDown6_1">[6]</a> Cfr. W. <span class="Vers">Völker</span>, Das <i>Vollkommenheitsideal</i> des Origenes, Tübingen, 1931, p. 83, che si rifà anche ad una vecchia opinione del Thomasius (1837).</p>

  <p class="NotaPie"><a href="#_FtntUp7_1" id="_FtntDown7_1">[7]</a> Cfr. l’art. dello Steidle citato a nota 1. Le sue conclusioni sono condivise dalla Harl nell’art. citato a nota 4.</p>

  <p class="NotaPie"><a href="#_FtntUp8_1" id="_FtntDown8_1">[8]</a> Cfr. <span class="Vers">R. Cadio</span>., <i>La jeunesse d'Origène</i>, Paris, 1936, p. 281.</p>

  <p class="NotaPie"><a href="#_FtntUp9_1" id="_FtntDown9_1">[9]</a> Lo Steidle si appoggia soltanto sull’autorità del Traube; ma cfr. anche recentemente, a proposito di Eusebio di Cesarea, quanto osserva <span class="Vers">Bardy </span>nell’introduzione (p. 105) all’edizione della <i>Storia Ecclesiastica </i>(SC LXXIII).</p>

  <p class="NotaPie"><a href="#_FtntUp10_1" id="_FtntDown10_1">[10]</a> Secondo lo Steidle in questi ipotizzati corsi di scuola Origene avrebbe inteso soprattutto polemizzare contro i Marcioniti. In realtà Origene non sembra aver mai dedicato a Marcione interesse maggiore che a Valentino e a Basilide con cui sistematicamente lo accomuna, allineandolo sostanzialmente con gli altri Gnostici: cfr. le note a II, 7, 1 e II, 9, 5.</p>

  <p class="NotaPie"><a href="#_FtntUp11_1" id="_FtntDown11_1">[11]</a> Quanto ricaviamo da Gregorio si riferisce all'insegnamento tenuto da Origene a Cesarea (cfr. infra): ma non abbiamo motivo per dubitare che il precedente insegnamento tenuto ad Alessandria al tempo della composizione dei Princìpi fosse svolto in maniera differente, dato il prevalente interesse per lo studio della scrittura che Origene manifestò sin dall’inizio della sua attività di maestro e di teologo.</p>

  <p class="NotaPie"><a href="#_FtntUp12_1" id="_FtntDown12_1">[12]</a> Ma su questo specifico punto dobbiamo ammettere che ogni proposta spiegazione si rivela inadeguata: cfr. <i>infra</i>.</p>

  <p class="NotaPie"><a href="#_FtntUp13_1" id="_FtntDown13_1">[13]</a> si veda anche la conclusione dell’opera (IV, 4) che è insieme ricapitolazione di quanto detto prima ed ulteriore ripresa di alcuni pare ticolari punti.</p>

  <p class="NotaPie"><a href="#_FtntUp14_1" id="_FtntDown14_1">[14]</a> Per un esame dettagliato su questo aspetto della struttura dei <i>Princìpi</i> rimandiamo alle note introduttive ai singoli capitoli e all'art. citato a nota 5.</p>

  <p class="NotaPie"><a href="#_FtntUp15_1" id="_FtntDown15_1">[15]</a> questo proposito rileviamo l’incongruenza di cui hanno dato prova alcuni studiosi nel voler distinguere la trattazione sulle creature razionali da quella sul mondo. Per Origene la creazione e l’ordinamento del kosmos è in funzione del peccato e della riabilitazione delle creature razionali, si che i due argomenti non vanno distinti bensì strettamente associati in quanto complementari.</p>

  <p class="NotaPie"><a href="#_FtntUp16_1" id="_FtntDown16_1">[16]</a> Su questo passo cfr., oltre la nota <i>ad loc.,</i> la nota 17.</p>

  <p class="NotaPie"><a href="#_FtntUp17_1" id="_FtntDown17_1">[17]</a> All’inizio di I, 7, 1 Origene riconosce di aver finora trattato di questioni libere e si ripromette di restare più aderente al dogma ecclesiastico: ma tale proposito è messo in atto solo per poche linee (cenno alla creazione di tutti gli esseri corporei e incorporei): infatti sùbito dopo egli passa a trattare degli astri, argomento definito libero nella prefazione.</p>

  <p class="NotaPie"><a href="#_FtntUp18_1" id="_FtntDown18_1">[18]</a> P. es., dell’incarnazione di Cristo si parla quasi soltanto per approfondire il modo dell’unione fra la natura divina e quella umana (II, 6). L’argomento è invece centrale in altre opere di Origene: cfr. F. <span class="Vers">Bertran</span>., <i>Mystique de Jésus chez Origène,</i> Paris, 1951.</p>

  <p class="NotaPie"><a href="#_FtntUp19_1" id="_FtntDown19_1">[19]</a> Si tenga anche conto dell’abitudine di Origene a scrivere opere di commento alla scrittura, necessariamente dispersive e non ordinate a schemi rigidi. Ciò, come abbiamo già ricordato, può aver contribuito alle irregolarità che sul piano della composizione e della struttura si avvertono più volte nei <i>Princìpi</i>.</p>

  <p class="NotaPie"><a href="#_FtntUp20_1" id="_FtntDown20_1">[20]</a> In questo contesto ci limitiamo a pochi cenni generici sulle varie dottrine origeniane che prendiamo in considerazione: per maggiori dettagli cfr. il cap. 3 di questa <i>Introduzione</i> e le note di commento ai vari passi interessati dell’opera.</p>

  <p class="NotaPie"><a href="#_FtntUp21_1" id="_FtntDown21_1">[21]</a> Si pensi, p. es., alla distinzione fra l’arida e la terra (II, 3, 6 e nota); alla uguaglianza incorporeo = invisibile (I, 7, I e nota), al concetto dell’anima che riveste l’immortalità (II, 3, 2 e nota). Parliamo genericamente di convergenza fra Origene e gli Gnostici e non senz’altro di influsso di questi su quello perché non possiamo esser certi che tali convergenze non dipendano - almeno in parte - da influssi di portata più vasta che si sono esercitati sull’uno e sugli altri. Per quanto riguarda, p. es., la predilezione di Origene e degli Gnostici per speculazioni sulle dimore celesti, si tenga presente quanto questi motivi fossero sviluppati nell’apocalittica giudaica e giudeocristiana.</p>

  <p class="NotaPie"><a href="#_FtntUp22_1" id="_FtntDown22_1">[22]</a> Anche se in teoria la posizione di Origene verso la filosofia greca è stata molto meno accomodante rispetto a quella, p. es., di Giustino e Clemente: cfr. la nota a III, 3, 2.</p>

  <p class="NotaPie"><a href="#_FtntUp23_1" id="_FtntDown23_1">[23]</a> Intendiamo questo termine in senso generico, non in specifico riferimento a Platone: si pensi, p. es., alla distinzione filoniana fra κόσμος νοητός e κόσμος ἀισθητός.</p>

  <p class="NotaPie"><a href="#_FtntUp24_1" id="_FtntDown24_1">[24]</a> I, <i>praef.,</i> 5, Origene, p. es., rileva la mancanza di definizione precisa in merito all’origine dell’anima e un secolo e mezzo dopo Rufino avrebbe ancora insistito su questo punto <i>(Apol. ad Anast.,</i> 6). Proprio per tale carenza egli non ha sentito la dottrina della preesistenza dell’anima rispetto al corpo come contraria alla tradizione di fede.</p>

  <p class="NotaPie"><a href="#_FtntUp25_1" id="_FtntDown25_1">[25]</a> il caso della metensomatosi, checché ne dicano studiosi anche moderni: cfr. <i>infra</i>.</p>

  <p class="NotaPie"><a href="#_FtntUp26_1" id="_FtntDown26_1">[26]</a> Cfr. I, <i>praef.,</i> 5-7; II, 9, 5-6 e nota.</p>

  <p class="NotaPie"><a href="#_FtntUp27_1" id="_FtntDown27_1">[27]</a> Tenuto conto, evidentemente, dei limiti nei quali fino allora era stata precisata la dottrina teologica della chiesa.</p>

  <p class="NotaPie"><a href="#_FtntUp28_1" id="_FtntDown28_1">[28]</a> Per l’apparente minor rilievo dato nei <i>Princìpi</i> alla incarnazione del logos cfr. nota 18 e l’opera del Bertrand lì citata. La dottrina dell’apocatastasi finale con reintegrazione dei peccatori, anche dei demoni, nella dignità iniziale, pur se in séguito fu riconosciuta erronea, di per sé non può essere considerata incompatibile con i princìpi fondamentali del dogma cristiano: molto tempo dopo Origene sarà ancora professata da Gregorio di Nissa.</p>

  <p class="NotaPie"><a href="#_FtntUp29_1" id="_FtntDown29_1">[29]</a> Cfr. H. <span class="Vers">Jona</span>., in «Theol. Zeitschr. », 1948, pp. 101 segg. e <i>Gnosis und spätantiker Geist,</i> II, 1, Gòttingen, 1954, PP- 203 segg., che valorizza sistematicamente tutta la tradizione antiorigeniana. Per un più equilibrato giudizio cfr. E. v. <span class="Vers">Ivank</span>., <i>Plato Christianus,</i> Einsiedeln, 1964, pp. 125 segg. Anche lui comunque limita troppo l’apprezzamento di Origene a quanto si ricava dai soli <i>Princìpi</i>.</p>

  <p class="NotaPie"><a href="#_FtntUp30_1" id="_FtntDown30_1">[30]</a> Tale orientamento è avvertibile soprattutto in studiosi tedeschi di formazione protestante, e forse ciò non è senza ragione. Infatti dei grandi teologi dell’antichità Origene è senza dubbio il più irriducibilmente e radicalmente lontano dai princìpi basilari della teologia luterana, in quanto tutta la sua cosmologia e antropologia è fondata sul principio della libertà di volere e di agire della creatura razionale. Si spiega così perché questi studiosi abbiano valorizzato in lui gli elementi tali da fame un pensatore su cui l’influsso della filosofia greca sarebbe stato cosi determinante da spingerlo a deformare addirittura i princìpi basilari della fede cristiana.</p>

  <p class="NotaPie"><a href="#_FtntUp31_1" id="_FtntDown31_1">[31]</a> Nei <i>Princìpi,</i> p. es., è dato scarso rilievo a motivi di carattere mistico che invece altrove, nelle Omelie e nel Commento al Cantico soprattutto, sono posti cosi in rilievo da far comprendere quanto questa componente fosse importante nel pensiero origeniano: visti sotto questa prospettiva certi aspetti della cosmologia origeniana, che altrimenti potrebbero sembrare aridamente intellettualistici, acquistano più precisa dimensione in senso spirituale: si pensi, p. es., a tante speculazioni sulle dimore celesti e i loro abitanti. In questo senso il volume di W. <span class="Vers">Völke</span>., <i>Das Vollkommenheitsideal des Origenes,</i> Tübingen, 1931, ha segnato una svolta decisiva nella storia degli studi su Origene.</p>

  <p class="NotaPie"><a href="#_FtntUp32_1" id="_FtntDown32_1">[32]</a> Si veda in proposito H. <span class="Vers">Crouze</span>., <i>Origène est-il un systématique?, </i>in « Bull. Litt. Eccl. », 1959, pp. 81 segg., ripubblicato in <i>Orig</i>è<i>ne et la Philosophie,</i> Paris, 1962, pp. 179 segg.</p>

  <p class="NotaPie"><a href="#_FtntUp33_1" id="_FtntDown33_1">[33]</a> Giustamente è stata messa in luce l’importanza che in tutti gli aspetti della speculazione origeniana ha la distinzione fra due livelli di realtà, di cui l’inferiore è simbolo e ombra di quello superiore: essa è alla base non soltanto della cosmologia di Origene ma anche della sua dottrina sulla scrittura, sulla chiesa, sui sacramenti: cfr., oltre l’<i>art. cit</i>. del <span class="Vers">Crouzel</span>, <span class="Vers">Daniélou</span>, <i>Origène</i>, pp. 41 segg. In un tentativo di sintesi dovrà essere adeguatamente rilevata anche la chiara tendenza di Origene a vedere e risolvere ogni rapporto in chiave dinamica, sì che la realtà per lui si presenta come agire prima che come essere: rapporto Dio-logos (unità, generazione); rapporto Dio-creatura razionale; rapporto sacra scrittura-interprete; rapporto creatura razionale-mondo.</p>

  <p class="NotaPie"><a href="#_FtntUp34_1" id="_FtntDown34_1">[34]</a> In questo senso assume valore quasi simbolico il fatto che il più grande amico di Origene sia stato Ambrogio, un ricco Valentiniano da Origene stesso convertito alla fede della chiesa cattolica.</p>


  <h2 id="toc_id_11">III. I PRINCIPALI TEMI DOTTRINALI</h2>

  <h3 class="sigil_not_in_toc">1. DIO.</h3>

  <h4 class="sigil_not_in_toc">Il Padre</h4>

  <p class="Normal">Nel concetto di un Dio trascendente il mondo della creazione, ma che tale mondo fa oggetto della sua azione provvidenziale, convergevano il monoteismo giudaico-cristiano e la tradizione filosofica platonica. Già il giudaismo alessandrino aveva rielaborato i dati scritturistici alla luce della tradizione filosofica ellenica (Filone): e su questa strada, dopo Clemente, vediamo impegnato anche Origene.</p>

  <p class="Normal">Dopo aver accennato nella Prefazione (4) i punti tramandati dalla regola di fede su questo argomento (un solo Dio, creatore dell’universo, Dio sia del VT sia del NT), Origene comincia la trattazione con una questione libera, confutando la concezione di un Dio corporeo che derivava dall’interpretazione troppo letterale dei numerosi antropomorfismi contenuti nella scrittura, e anche dall’influsso del materialismo stoico (I, 1, 1-4). Dio non è corporeo: perciò la nostra mente, legata al corpo materiale, non può conoscerne e comprenderne l’incorporea natura: essa trascende talmente il mondo della creazione, che neppure gli angeli, che pure sono le creature più eccelse, lo possono comprendere (I, 1, 5; I, 1, 8; IV, 4, 1). Di lui possiamo comprendere qualcosa <i>per viam analogiae</i>, a lui risalendo dal mondo della creazione (I, 1, 5).</p>

  <p class="Normal">Dio è monade, cioè unità e semplicità assoluta indivisibile eterna (I, 1, 6; III, 1, 17): in quanto noûs <a href="#_FtntDown1_2" id="_FtntUp1_2">[1]</a>, natura intellettuale, non ha bisogno di spazio per muoversi e agire (I, 1, 6). L’incorporeità gli assicura la perfetta invisibilità: non nel senso che egli eccede la capacità visiva delle creature, bensì perché un essere incorporeo può essere conosciuto ma non visto (I, 1, 8); e la nostra mente, che in quanto di natura intellettuale ha una certa <i>propinquitas</i> con Dio, potrà conoscerlo, anche se in minima parte, quanto più si sarà liberata dal peso del corpo che l'opprime (I, 1, 7).</p>

  <p class="Normal">Dio è l'essere (I, 3, 5): non essere immobile e ripiegato soltanto nella contemplazione di sé stesso, alla maniera di Aristotele, bensì essere perennemente attivo, che, sostanzialmente buono <a href="#_FtntDown2_2" id="_FtntUp2_2">[2]</a>, incessantemente effonde la sua bontà (I, 2, 13; I, 4, 3; I, 8, 3; IV, 4, 8): di qui deriva la difficoltà di conciliare la perenne attività benefica di Dio, che si effonde fuori di sé, con la non eternità del mondo creato: infatti non è possibile ammettere un momento in cui Dio non sia stato benefico; ma d’altra parte la regola di fede non ammette la creazione del mondo <i>ab aeterno</i> (I, 4, 3-4; III, 5, 2; per la soluzione proposta da Origene cfr. <i>infra</i>).</p>

  <p class="Normal">L’attività benefica della potenza di Dio, che Origene Graecorum more concepisce delimitata e non infinita (II, 9, 1; III, 5, 2; IV, 4, 8), si esplica nella creazione e nel governo del mondo. In conformità con la tradizione, Origene ripetutamente afferma la creazione del mondo dal nulla (I, <i>praef</i>., 4; I, 3, 3; I, 7, 1), sia delle realtà corporee sia delle realtà intelligibili (I, 7, 1); sia dei singoli esseri, sia anche di quella materia informe, che fa da sostrato a tutto e che la tradizione filosofica greca considerava increata e coeterna rispetto a Dio: II, 1, 3; III, 6, 7; IV, 4, 6. 8. Su questo mondo da lui creato Dio esplica un’attività provvidenziale, cui nulla sfugge, anche se i suoi intenti non sono sempre manifesti alla nostra limitata capacità di comprensione, e che sa volgere ai suoi fini anche ciò che a noi può apparire male: I, 2, 9; I, 3, 1; II, 1, 2. 4; II, 9, 1; II, 11, 5; III. 2. 7; IV, 1, 7- Ripetutamente Origene riferisce a Dio l’appellativo platonico di padre dell’universo (I, 1, 6; II, 1, 2; III, 1, 15; IV, 2, 2); ma lo interpreta cristianamente nel senso che Dio è il padre delle anime (IV, 3, 7), che ha dato a noi tutti possibilità e privilegio di diventare suoi figli per adozione (IV, 4, 5. 8), partecipando di lui. A dire il vero, ogni creatura in quanto ha derivato il suo essere da Dio = essere, partecipa di lui (I, 3, 5. 6): ma sulla base della identificazione essere = bene Origene vede questa partecipazione solo come stadio iniziale, vorrei dire come partecipazione potenziale, che si realizza pienamente soltanto mediante la cosciente e libera adesione della creatura a Dio = bene, che tutto attrae a sé (I, 3, 8; I, 8, 3).</p>

  <p class="Normal">Fin qui la consonanza di Origene con la tradizione platonica è ampia e significativa. Invece egli affronta una problematica specificamente cristiana là dove sostiene, contro il dualismo gnostico e marcionita, l’unità del VT e del NT e l’identità del Dio (giusto) creatore (demiurgo) del VT col Dio buono Padre di Gesù. Si trattava di un punto fondamentale affermato dalla regola di fede (I, <i>praef</i>., 4), e lungamente Origene si sofferma a dimostrarlo e chiarirlo. Su base scritturistica egli si rifà a passi del NT in cui Gesù e gli apostoli parlano del Dio del VT come di Dio padre, rilevando cosi l’unità di Dio e dell’economia vetero- e neotestamentaria (II, 4, 1-2); e chiarisce che ogni equivoco nasceva dall’interpretazione troppo letterale di alcuni passi del VT: in questo modo non solo ci si rappresenta Dio in forma crassamente antropomorfa, ma si arriva all’assurdo che il Dio del VT non può essere definito neppure giusto ma addirittura cattivo, e che da critiche in questo senso non va esente neppure il Dio del NT (II, 4, 4; II, 5, 1-2). Infine Origene si serve di argomenti stoici per dimostrare che giustizia e bontà, in quanto virtù, non possono essere in contrasto fra loro, si che l’unico Dio di entrambe le economie risulta insieme buono e giusto (II, 5, 3).</p>

  <h4 class="sigil_not_in_toc">Il Figlio</h4>

  <p class="Normal">Dei dati che la tradizione forniva su Cristo (I, <i>praef</i>., 4) Origene ferma l’interesse non tanto sull’incarnazione, di cui si sofferma a trattare quasi soltanto come fosse avvenuta, quanto sulla preesistenza di Cristo in quanto sapienza e logos del Padre. E anche su questo punto gli elementi tramandati nella scrittura, soprattutto da Paolo e Giovanni, sono interpretati e approfonditi con riferimento alla filosofia del tempo, che si interessava molto alle speculazioni sul logos e in genere all’elemento divino intermedio fra Dio e il mondo materiale (secondo Dio, anima del mondo, ecc.). Origene combatte apertamente su questo punto alcune concezioni gnostiche, e tiene ben presenti le dottrine degli Adozionisti, che consideravano Cristo figlio di Dio per adozione e non per natura, e dei Modalisti (= Sabellianisti), che consideravano il Figlio soltanto come modo di manifestarsi del Padre.</p>

  <p class="Normal">In questo ordine d’idee Origene afferma con chiarezza che Cristo è Figlio di Dio per natura, non per adozione (I, 2, 4): da lui egli deriva non per creazione dal nulla (IV, 4, 1) <a href="#_FtntDown3_2" id="_FtntUp3_2">[3]</a> ma per generazione, anche se tale generazione deve essere concepita non secondo l’analogia della generazione umana (I, 2, 4). Per tale motivo viene respinta la concezione valentiniana che faceva derivare il Figlio dal Padre per emanazione (prolatio, προβολή): infatti essa dà troppo l’idea di generazione animale, che comporterebbe la scissione della sostanza paterna; e ciò è incompatibile con la semplicità e l’incorporeità di Dio (I, 2, 6; IV, 4, 1). Invece il Figlio è derivato dal Padre come la volontà procede dalla mente, <i>sicut e mente voluntas</i> (I, 2, 6; I, 2, 9; IV, 4, 1), senza provocare passione alterazione o scissione nella sostanza paterna (IV, 4, 1), generato con generazione continua ed eterna, che assicura la coeternità del Figlio rispetto al Padre e l’assenza in lui di ogni principio di carattere temporale (I, 2, 2; I, 2, 9; I, 2, 11; IV, 4, 1). Per tale generazione il Figlio risulta caratterizzato rispetto al Padre - in senso antisabelliano - da ipostasi (= realtà individuale) propria e distinta, anche se da lui non è separato (I, 2, 2; I, 2, 9; IV, 4, 1). Meno rilevata è l’unità del Padre col Figlio, che comunque tende a profilarsi, secondo la caratteristica tipica di Origene, in forma dinamica, come perfetta unità di volere e di agire (I, 2, 10 12) <a href="#_FtntDown4_2" id="_FtntUp4_2">[4]</a>.</p>

  <p class="Normal">Generato realmente dal Padre, il Figlio ne partecipa le prerogative divine: immutabilità, invisibilità (= incorporeità: IV, 3, 15), eternità, incircoscrittibilità, onnipotenza, sostanziale bontà (I, 2, 2; I, 2, 6; I, 2, 10; I, 5, 3. 5; IV, 4, 1): in una parola, egli è Dio (I, <i>praef</i>., 4; I, 2, 10; II, 6, 1. 3). Però la sua posizione è caratterizzata, rispetto al Padre, da condizione di inferiorità: la sua azione e il suo potere coincidono con l’azione e il potere del Padre (II, 8, 5; I, 2, 10. 12), ma egli agisce come <i>minister</i> del Padre (I, <i>praef</i>., 4): egli è sostanzialmente buono, ma non alla pari del Padre, della cui bontà egli è l’immagine (I, 2, 13); egli conosce il Padre, ma non come il Padre conosce sé stesso (IV, 4, 8) <a href="#_FtntDown5_2" id="_FtntUp5_2">[5]</a>.</p>

  <p class="Normal">La subordinazione del Figlio rispetto al Padre è concetto che Origene condivide con tutti i rappresentanti della Logostheologie, in quanto, anche per effetto dell’influsso di certi schemi filosofici platonici (secondo Dio di Numenio, ecc.), la funzione intermediaria del logos fra Dio Padre e la creazione è assunta come espressione di inferiorità. Questo aspetto è evidente nella dottrina origeniana delle <i>epinoiai</i>. Il concetto che l’essere emanato dal Dio supremo fosse caratterizzato da molteplicità rispetto all’unità di quello è corrente all’epoca di Origene: si pensi a certi sistemi gnostici (Valentiniani) e a Plotino: Origene riprende il concetto (cfr. Co. Io., I, 20 <a href="#_FtntDown22_2" id="_FtntUp22_3">[22]</a>) e lo inserisce in contesto scritturistico, valendosi degli svariati appellativi con cui il Figlio di Dio è chiamato nel NT e anche nel VT: sapienza, logos, immagine di Dio, splendore, ecc. Ognuno di essi infatti caratterizza un diverso aspetto del manifestarsi del Figlio di Dio al mondo, un diverso aspetto della sua funzione intermediaria (I, 2, 1). Pur restando uno nella sostanza (IV, 4, 1), il Figlio è sapienza, in quanto luogo delle idee secondo le quali viene creato il mondo <a href="#_FtntDown6_2" id="_FtntUp6_2">[6]</a> (I, 2, 2); è logos (= ragione e parola), in quanto interpreta e rivela i disegni di Dio (I, 2, 3); è verità e vita di tutto ciò che è vero e vive (I, 1, 4); è immagine del Padre, riflesso della sua luce, impronta della sua sostanza in quanto tramite per il quale conosciamo Dio (I, 2, 6-8); è specchio della sua attività, in quanto agisce come il Padre (I, 2, 12), e potremmo ancora continuare <a href="#_FtntDown7_2" id="_FtntUp7_2">[7]</a>.</p>

  <p class="Normal">In definitiva, il Figlio è il tramite che assicura il collegamento fra Dio Padre e il mondo della creazione. Per opera sua il mondo è stato creato (I, <i>praef</i>., 4; I, 7, 1; II, 6, 1; II, 9, 4; IV, 4, 3), ed egli, pur distinto nella sua trascendenza, a guisa di <i>anima mundi</i> lo pervade e lo conserva in vita (II, 1, 3; I, 2, 9): ogni essere razionale partecipa di lui, che è la ragione di Dio, perciò principio di razionalità nel mondo (I, 3, 5-6), strumento dell’azione provvidenziale di Dio (II, 1, 2).</p>

  <p class="Normal">Nell’economia veterotestamentaria Cristo esercita sul mondo la sua azione provvidenziale servendosi di uomini eletti, di angeli e a volte apparendo egli stesso a questo o quel personaggio della storia d’Israele (I, <i>praef</i>., 1; III, 2, 1 e nota; III, 5, 6). Ma nella pienezza dei tempi, per ristabilire la ormai deteriorata condizione dell’umanità, egli stesso si è fatto uomo (III, 5, 6). Più volte Origene allude ai fini per i quali il Figlio di Dio si è incarnato: liberare l’umanità dalla schiavitù in cui la tenevano i demoni (III, 3, 2), ristabilire le corrotte leggi della disciplina, offrire un salutare esempio di obbedienza (III, 5, 6). Ma il suo interesse è volto nei <i>Princìpi</i> soprattutto ad approfondire il modo con cui il Figlio di Dio è diventato uomo senza cessare di essere Dio ed a chiarire il rapporto con cui in lui coesistono armonicamente umanità e divinità senza discapito l’una dell’altra.</p>

  <p class="Normal">In Cristo coesistono due nature, umana e divina (I, 2, 1), integre e complete: come il fatto di essere circoscritto nell'àmbito di un corpo umano non impedisce alla divinità di essere ovunque (IV, 4, 3), così il fatto di essere unita alla divinità non lede la completezza dell’umanità assunta: il corpo di Cristo è un corpo non apparente ma reale, come il nostro - contro il docetismo gnostico -, anche se mondo da peccato (I, <i>praef</i>., 4; II, 6, 2; IV, 4, 4); e la sua umanità è completa di anima e di corpo (IV, 4, 4). Insieme con Tertulliano, Melitone e altri scrittori del II e III secolo, Origene rileva chiaramente la presenza in Cristo non solo di corpo ma anche di anima umana: e siccome per lui l’uomo è essenzialmente anima, munita di un corpo che ha solo funzioni secondarie e accessorie (IV, 2, 7), il suo interesse si sofferma soprattutto a descrivere l’unione di questa anima con il logos divino. In armonia con la dottrina delle anime preesistenti (cfr. <i>infra</i>), anche l’anima di Cristo è vista come esistente, nella condizione di creatura intelligente (noûs), prima del corpo: fra tutte le creature razionali essa ha aderito al logos divino col massimo possibile di intensità e di amore, meritando perciò di unirsi con lui con unione perfetta ed inscindibile (II, 6, 3): e proprio per la mediazione di questa anima, il logos si è potuto unire con un corpo umano (<i>ibid</i>.).</p>

  <p class="Normal">Per illustrare l’unione inscindibile ma senza confusione dell’anima di Cristo con il logos Origene adduce un esempio in uso nelle scuole filosofiche: quello del ferro (= anima) che al contatto del fuoco diventa tutto fuoco al punto da non poter più accogliere altra qualità: in tal modo si spiega come l’anima di Cristo, pur capace originariamente di volgersi al male come al bene alla pari di ogni altra creatura razionale, grazie all’unione col logos provocata dai suoi meriti si sia unita cosi inscindibilmente al bene da non poter più volgersi al male (II, 6, 6). Da sì stretta unione deriva quella che in séguito sarà chiamata la <i>communicatio idiomatum</i>, per cui si possono predicare della divinità le caratteristiche dell’umanità e viceversa: l’anima è chiamata Figlio di Dio e inversamente il Figlio di Dio è chiamato Figlio dell’uomo (II, 6, 3).</p>

  <p class="Normal">Molteplici sono le funzioni che Origene assegna all’anima di Cristo <a href="#_FtntDown8_2" id="_FtntUp8_2">[8]</a>: nei <i>Princìpi</i>, oltre che a sottolineare la funzione intermediaria fra il logos e il corpo, egli ne rileva anche il significato ascetico e mistico, in quanto la propone alle creature razionali come modello da imitare per aderire al logos sempre più strettamente ed a partecipare di lui con sempre maggiore intensità. Inferiore al logos e perciò più vicina alla nostra condizione, essa si pone come primo gradino dell’ascesa (II, 6, 7) che conduce l'uomo a Dio attraverso la partecipazione al logos che si articola in vari livelli. Abbiamo già detto come ogni creatura razionale, in quanto tale, partecipi di Cristo in quanto logos (= ragione) ma a mano a mano che progrediamo nella vita morale, anche il tono della partecipazione si innalza e noi partecipiamo di Cristo in quanto giustizia e sapienza del Padre (I, 3, 8). Si viene così a stabilire fra il logos e la creatura razionale un rapporto individuale caratterizzato dalla massima duttilità e mobilità: da una parte la creatura partecipa del logos più o meno intensamente e a livello maggiore o minore in proporzione ai suoi meriti; dall’altra il logos si adegua sempre alle diverse capacità e condizioni delle creature e si presenta loro sotto l'aspetto che è più utile per il loro progresso morale: in questo senso egli diventa tutto a tutti per attrarre tutti a sé e per suo mezzo al Padre (I, 3, 8; II, 6, 3; IV, 4, 2; IV, 4, 4; IV, 4, 9).</p>

  <p class="Normal">Questa attività del logos non ha come oggetto soltanto gli uomini ma si estende a tutte le creature razionali: come si è fatto uomo per gli uomini, cosi egli si è fatto angelo per gli angeli (IV, 4, 5; <i>Co. Io</i>. I, 31 <a href="#_FtntDown34_2" id="_FtntUp34_3">[34]</a>), e il suo sacrificio unico è stato offerto sulla croce non soltanto per gli uomini ma anche per le potenze celesti (II, 3, 5; IV, 3, 13 e nota). Cosi il logos agendo progressivamente e senza forzare il libero arbitrio delle creature, ma soccorrendole sempre nella maniera più acconcia (III, 2, 3; III, 5, 8), a poco a poco le unisce tutte a sé: e quando avrà assoggettato tutti a sé (= liberati dal peccato e dalla morte: I, 6, 1; III, 5, 6-7), allora si sottometterà al Padre egli stesso, in quanto capo del corpo della chiesa, si che il Padre possa essere tutto in tutti (III, 5, 6-7).</p>

  <h4 class="sigil_not_in_toc">Lo Spìrito santo</h4>

  <p class="Normal">Ben poco la tradizione insegnava sullo Spirito santo: che era associato in onore e dignità al Padre ed al Figlio e che aveva ispirato gli agiografi del VT e del NT (I, <i>praef</i>., 4). Di lui si erano poco occupati anche i teologi anteriori ad Origene, si che la trattazione che egli ci ha lasciato a I, 3 e II, 7 dei <i>Princìpi</i> rappresenta quanto di più impegnato e comprensivo sia stato scritto sull’argomento prima che la controversia ariana nella seconda metà del IV secolo spingesse i teologi a dirigere a fondo l’indagine anche in questa direzione.</p>

  <p class="Normal">Origene mette bene in risalto l’appartenenza dello Spirito santo al mondo della divinità, associandolo strettamente al Padre ed al Figlio: come loro, lo Spirito santo è incorporeo, immutabile, sostanzialmente buono (I, 1, 3; I, 3, 4; I, 5, 3. 5; I, 8, 3), e con loro è strettamente associato nell’azione santificante (cfr. infra): è il solo essere, insieme col Figlio, che conosca il Padre (I, 3, 4): Origene lo definisce <i>virtus sanctìficans</i> (I, 1, 3). Sulla sua origine invece non nasconde la sua incertezza, e già nella <i>praefatio</i> (4) ammette che non era ben chiaro se lo Spirito santo fosse natus aut innatus (= <i>factus an infectus</i>: cfr. la nota <i>ad loc</i>.) e se dovesse essere considerato un secondo Figlio di Dio. A II, 2, 1 Origene di passaggio dice che il Padre genera il Figlio e emana (<i>profert</i>) lo Spirito santo, ma senza chiarire in che cosa consista questa emanazione e come si differenzi dalla generazione del Figlio. L’incertezza risulta per noi accresciuta dalle modifiche che Rufino ha apportato su questo argomento al testo originario, soprattutto a I, 3, 3: ma connettendo quanto afferma Rufino a <i>De adult. libr. Orig</i>., 1 con <i>Co. Io</i>., II, 10 (6), dove Origene propende a considerare lo Spirito santo creato dal Padre per opera del Figlio, possiamo ricavare che anche a I, 3, 3 egli si fosse espresso in questi termini <a href="#_FtntDown9_2" id="_FtntUp9_2">[9]</a>, ma con la massima cautela e sottolineando il silenzio della scrittura su questo argomento (cfr. la nota ad loc.). L’influsso di Rufino è anche visibile a I, 2, 13 dove si afferma che il Figlio è nato dal Padre e lo Spirito santo procede da lui, con terminologia tecnica e secondo una distinzione che sarà introdotta nella teologia trinitaria soltanto dai Cappadoci. Ma tale espressione proviene da <i>Io</i>., 15, 26 <a href="#_FtntDown10_2" id="_FtntUp10_2">[10]</a>, e sarebbe eccessivo dubitare dell’autenticità anche del passo di III, 5, 8 in cui troviamo l’espressione giovannea inserita in un contesto più vasto e addotta senza specifico significato.</p>

  <p class="Normal">Origene accenna variamente all’azione dello Spirito santo sulle creature: egli <i>docet ineffabilia</i> ed è autore di <i>multifaria dona</i> (II, 7, 3. 4). Ma la sua azione specifica, pertinente alla sua essenza, è l’azione santificante: lo Spirito è santo e rende sante le creature meritevoli, apportando loro consolazione e letizia (I, 3, 5-6; II, 7, 4). Perciò, mentre tutte le creature razionali, buone o peccatrici, partecipano del Figlio in quanto ragione, solo i santi possono partecipare dello Spirito santo (I, 3, 3-6): tale partecipazione non è riservata ad alcuni privilegiati per natura, come volevano i Valentiniani, ma è aperta a ognuno che voglia progredire nella via del bene (II, 7, 2). Proprio perché l’azione dello Spirito santo è ristretta ai soli santi, il peccato contro di lui acquista particolare gravità, ed è più grave del peccato commesso contro il Figlio (I, 3, 7). Tale azione è in diretta dipendenza da quella di Cristo: essa si è manifestata in tutta la sua ampiezza dopo l’ascensione, nella chiesa, mentre nella vecchia economia solo pochi avevano potuto godere dei doni dello Spirito (II, 7, 2).</p>

  <p class="Normal">Il culmine dell’azione santificatrice dello Spirito santo è rappresentato dalla ispirazione delle sacre scritture. Si tratta di dato tradizionale (I, <i>praef</i>., 8), che Origene riprende e sviluppa (IV, 2, 2. 7. 8, ecc.), specificando in tale ispirazione il compito specifico delle tre persone (cfr. infra) e rilevando, in senso antignostico, l’unità di questa ispirazione, per cui lo stesso Spirito ispira gli agiografi sia del VT sia del NT (II, 7, 1).</p>

  <h4 class="sigil_not_in_toc">La trinità</h4>

  <p class="Normal">Nei Principi si parla continuamente di trinità. Ma anche recentemente è stata revocata in dubbio l’esattezza di tutte queste espressioni: si è osservato: 1) nelle opere giunteci nel testo originale il termine τρίας; è adoperato solo raramente; 2) dato il subordinazionismo che Origene introduce fra le tre persone, il concetto stesso di trinità doveva risultare estraneo alla sua concezione teologica, che si sarebbe limitata a recepirlo dalla tradizione ma senza armonizzarlo in coerente sistema di pensiero (cfr. I, 3, 2 in nota). Possiamo anche ammettere che più volte la menzione della trinità nei <i>Princìpi</i> sia opera di Rufino; e non v’è dubbio che le tre persone <a href="#_FtntDown11_2" id="_FtntUp11_2">[11]</a> della trinità siano state disposte da Origene in ordine decrescente: non solo il Figlio e lo Spirito santo sono subordinati al Padre (cfr. I, 3, 4 e IV, 3, 14 dove essi sono assimilati ai due serafini della visione di Isaia), ma lo Spirito santo è inferiore al Figlio (I, 3, 5). D’altra parte è anche fuor di dubbio che Origene abbia nettamente distinto le tre persone divine considerate nel loro complesso (= trinità) dal mondo della creazione.</p>

  <p class="Normal">Infatti alla trinità complessivamente considerata vengono attribuite tutte le caratteristiche specifiche della divinità: essa è potenza <a href="#_FtntDown12_2" id="_FtntUp12_2">[12]</a> primaria (ἀρχική), semplice, incorporea, non soggetta a corruzione, eterna, non creata e creatrice di tutto (I, 4, 3; I, 5, 3. 5; 3. 5; I, 6, 2; I, 6, 4; IV, 4, 1. 3. 5. 9). Più volte (I, 6, 4; II, 2, 2; IV, 3, 15) Origene afferma che solo la trinità è incorporea, contrapponendola cosi nettamente al mondo della creazione, in cui anche le creature intelligenti sono sempre fornite di corpo. Tale affermazione è sembrata in contrasto con l’affermazione origeniana della incorporeità delle creature razionali (cfr. <i>infra</i>), perciò questi passi sono stati considerati interpola zioni rufiniane. Ma, come vedremo, questa concezione ben si accorda con una delle due soluzioni alternative che Origene propone sulla natura e la condizione delle creature razionali <a href="#_FtntDown13_2" id="_FtntUp13_2">[13]</a>.</p>

  <p class="Normal">Ma l’affermazione più impegnativa e inoppugnabile che distingue in maniera decisiva e irrevocabile la trinità dal mondo della creazione è a proposito del possesso del bene: tutte le creature posseggono il bene in maniera accidentale, si che possono anche volgersi al male; invece la trinità possiede il bene in maniera sostanziale e perciò immutabile, senza possibilità di alterazione e caduta (I, 6, 2). Si può perciò concludere che nonostante il suo subordinazionismo e forse anche una certa difficoltà a inserire tre entità divine nel suo fondamentale schema teologico <a href="#_FtntDown14_2" id="_FtntUp14_2">[14]</a>, Origene ha bene sottolineato, in omaggio alla tradizione, lo iato invalicabile che divide il mondo della creazione dal mondo di Dio, di cui fan parte tutte e tre le persone della trinità.</p>

  <p class="Normal">In essa il Padre è visto come fonte, principio di vita e potenza divina che fluisce direttamente nel Figlio e per mezzo del Figlio (creazione?) nello Spirito santo (I, 2, 13). Tale schema ritroviamo là dove Origene prospetta l’azione unitaria delle tre persone: nella santificazione dei fedeli l’azione prende l’avvio dal Padre e viene sviluppata concretamente dal Figlio; lo Spirito santo fornisce l’oggetto dell’azione, cioè la grazia santificante (I, 3, 7) <a href="#_FtntDown15_2" id="_FtntUp15_2">[15]</a>. Nella ispirazione della scrittura è sempre la volontà del Padre che è all’origine, il Figlio rende operante questa volontà che si concretizza nell’azione ispiratrice dello Spirito santo sull’agiografo (IV, 2, 2). Cosi non solo nella condizione divina (= ipostasi partecipi di una medesima natura) ma anche nell’operazione le tre persone della trinità manifestano insieme unità e distinzione <a href="#_FtntDown16_2" id="_FtntUp16_2">[16]</a>.</p>

  <h3 class="sigil_not_in_toc"><span class="Vers">2. LA CREAZIONE.</span></h3>

  <p class="Normal">La dottrina di Origene sulla creazione già nell’antichità è stata considerata come l’aspetto più discutibilmente personale del suo pensiero, e il più in contrasto col dogma ecclesiastico: come tale, soggetta ai più violenti, spesso deformanti, attacchi. Per poterla valutare adeguatamente sotto il profilo storico è opportuno inserirla nel suo specifico contesto religioso e culturale. Abbiamo già accennato alla polemica di Origene contro gli Gnostici in merito alla distinzione fra il Dio buono del NT e il demiurgo giusto del VT: insieme con questa dottrina Origene ne combatte incessantemente un’altra, che considera a ragione incompatibile con la fede nella universalità della redenzione di Cristo e nella giustizia di Dio, quella specificamente valentiniana delle tre nature (I, 8, 2; II, 9, 5; III, 1, 23; III, 4, 5, ecc.). Secondo tale dottrina, gli uomini si distinguevano in tre categorie, diverse fra loro per natura origine e destino, di cui una (uomini spirituali) destinata alla salvezza indipendentemente dai meriti, l’altra invece alla corruzione e alla morte (uomini ilici), mentre gli uomini della categoria intermedia (psichici) erano gli unici liberi di volgersi al bene o al male, ma comunque incapaci, anche nel caso più positivo, di uguagliare la sorte felice degli spirituali <a href="#_FtntDown17_2" id="_FtntUp17_2">[17]</a>. A conforto di tale distinzione indipendente dai meriti i Valentiniani, fra l’altro, si valevano della grande varietà di condizioni che distingue fra loro gli uomini indipendentemente dalla loro volontà e dalla loro azione, per cui alcuni sono liberi ricchi sani, altri schiavi poveri malati, ecc. (II, 9, 3). Si presentava perciò a Origene il problema di spiegare questa varietà in polemica con la dottrina delle tre nature e senza recare pregiudizio al fondamentale dogma della giustizia di Dio: da queste esigenze trae l’avvio la soluzione che Origene propone solo a titolo di ipotesi (II, 9, 4. 5. 6) e per la quale si avvale della concezione, largamente diffusa nella cultura greca, della preesistenza delle anime rispetto ai corpi <a href="#_FtntDown18_2" id="_FtntUp18_2">[18]</a>.</p>

  <p class="Normal">Dio creò all’inizio le creature razionali (νόες, λογικόι), tutte della stessa natura incorporea e perfettamente uguali fra loro quanto al grado di perfezione compatibile con la loro natura di esseri creati: I, 6, 2; II, 9, 2. 6; III, 1, 22. Tali creature, create in numero finito in rapporto alla potenza finita di Dio (II, 9, 1; IV, 4, 4), avevano una certa affinità con lui, consistente appunto nella loro natura razionale, in quanto erano state create ad immagine del creatore (I, 1, 7; III, 1, 13; IV, 2, 7; IV, 4, 9-10). In tal senso esse erano buone; ma il bene, che Dio possiede in maniera sostanziale, esse - in quanto esseri creati - lo possedevano soltanto in maniera accidentale, sì che, soggette a mutazione e cambiamento, avevano anche la possibilità di abbandonare il bene che le aveva create, cadendo <i>ipso facto</i> nel male (= carenza di bene): I, 3, 6; I, 5, 2. 5; I, 6, 2; I, 8, 3; II, 9, 2; ecc. In quanto create assolutamente libere <a href="#_FtntDown19_2" id="_FtntUp19_2">[19]</a>, esse possedevano la capacità: 1) di distinguere fra il bene e il male; 2) di volgersi liberamente all’uno o all’altro: II, 9, 2. 6; III, 1, 3; ecc.</p>

  <p class="Normal">In effetto le creature razionali, create dalla bontà di Dio (II, 9, 6) libere di aderire volontariamente al bene da cui avevano tratto origine (II, 9, 2), hanno reagito in maniera diversa a tale atto di bontà: alcune sono rimaste aderenti al bene, progredendo così nell’imitazione di Dio <a href="#_FtntDown20_2" id="_FtntUp20_2">[20]</a>, altre invece si sono allontanate più o meno da lui. Di qui hanno tratto origine tre categorie di esseri: angeli uomini demoni, in relazione al maggiore o minor grado di aderenza a Dio o di allontanamento da lui (I, 6, 2; II, 9, 6); e all’interno di ognuna delle tre categorie si distinguono svariate condizioni corrispondenti alla grande varietà degli impulsi con cui le creature avevano reagito all’atto di bontà di Dio nei loro confronti.</p>

  <p class="Normal">Dio con provvidenziale bontà compone e ordina questa grande varietà di impulsi e di condizioni nell’armonia di un solo mondo, strutturato a vari livelli: cielo terra inferno; e caratterizzato, all’interno di questi livelli, dalla più grande varietà, sì che alla diversità di impulsi e condizioni corrisponda altrettanta varietà di sedi, poiché ogni creatura viene collocata nel posto che le compete per i suoi meriti o demeriti e che è il più adatto a favorire la sua purificazione o il suo sempre maggiore progresso (II, 1, 2-3; IV, 3, 10 seg.). In vista di tale purificazione, le creature che si sono allontanate da Dio ma non nella massima misura, cioè gli uomini, sono state incorporate in corpi pesanti e spessi di cui costituiscono l’anima; e in relazione alla varietà dei loro impulsi tocca loro sulla terra una differente condizione: così la varietà di condizioni che gli Gnostici spiegavano con la dottrina delle differenti nature, è fatta risalire ai meriti precedenti la nascita terrena (II, 9, 6-7; II, 8, 3; I, 6, 2; I, 7, 4). D’altra parte il corpo, pur costituendo la prigione dell’anima, non è concepito come cattivo, alla maniera gnostica: infatti esso costituisce, si, il luogo dove l’anima (= creatura razionale) viene punita per l’antico peccato, ma tale pena ha esclusivamente funzione medicinale, in quanto tende alla purificazione dell’anima. In questo senso il corpo esplica, nell’ordine provvidenziale che governa il mondo, una funzione altamente positiva <a href="#_FtntDown21_2" id="_FtntUp21_2">[21]</a>.</p>

  <p class="Normal">Il concetto, così diffuso fra i Greci, della pena medicinale non viene limitato da Origene a questo caso, ma viene esteso ad ogni genere di pena che colpisce sia gli uomini sia i demoni: I, 6, 3; II, 3, 3; II, 10, 6; III, 1, 23 ecc. Infatti la struttura dell’universo origeniana è dinamica ad ogni livello; e la instabilità nel bene che caratterizzava le creature al momento della loro creazione permane immutata: ogni creatura, sia nel premio (angeli) sia nella punizione più (demoni) o meno grave (uomini), conserva la prerogativa del libero arbitrio, che permette a chi ha peccato di purificarsi e risalire all’antica condizione, ma fa anche sì che la creatura che si trova attualmente nel possesso del bene lo possa perdere per sua colpa e precipitare nel peccato, allontanandosi da Dio in maniera più o meno rilevante. Abbiamo così passaggi dall’una all’altra categoria di esseri: i demoni possono diventare uomini e poi angeli; gli uomini possono progredire al rango angelico o regredire a quello demoniaco; gli angeli possono degradarsi fino a diventare uomini e diavoli: I, 6, 3; IV, 3, 10. 11.</p>

  <p class="Normal">A qualsiasi livello l’azione di Dio è sempre tesa al maggior bene della creatura: a tal fine - come abbiamo visto - sono inflitte le varie punizioni che affliggono i demoni e gli uomini nella vita terrena e dopo. Anche la varietà è in funzione medicinale: intensità e durata sono regolate in modo che il punito possa trarne la massima possibile utilità; e la dilatazione di tempo che arriva a comprendere, ove sia necessario, più mondi (= eoni) uno dopo l’altro, assicura anche al più incallito peccatore la possibilità e la speranza del riscatto: I, 6, 3; III, 1, 12. 13. 17. 23; III, 5, 6; III, 6, 6. D’altra parte, l’azione divina tesa alla purificazione dei peccatori non si sviluppa mai a discapito della loro libertà di volere e agire: il logos mira a sottomettere a sé (= purificare) le creature decadute non con la violenza ma con la persuasione e l’istruzione: II, 1, 2; III, 5, 8. Così lentamente, attraverso una vicenda sempre varia, il bene finisce per trionfare, sì che alla fine tutti si sottometteranno liberamente al logos e con lui al Padre, anche l’ultimo nemico, cioè la morte (= il diavolo): III, 6, 5. Allora tutte le creature razionali saranno reintegrate nella primitiva condizione di perfezione unità e purezza (apocastasi), e Dio sarà tutto in tutti (I, 6, 2. 4; III, 3, 6-8; III, 6, 3-4), come era all’inizio, secondo l’assioma tradizionale della filosofia greca: la fine è simile all’inizio: I, 6, 2; II, 1, 1; III, 6, 1.</p>

  <p class="Normal">Queste le linee fondamentali della concezione origeniana sul mondo creato, sulla sua origine struttura destino. Ma perché l’esposizione non riesca troppo sommaria, è opportuno integrarla con qualche cenno specifico su taluni punti di fondamentale importanza e di non facile intelligenza: 1) condizione delle creature celesti; 2) il corpo delle creature razionali; 3) il mondo; 4) l’anima.</p>

  <h4 class="sigil_not_in_toc">Condizione delle creature celesti</h4>

  <p class="Normal">Accennando al vario modo con cui le creature razionali hanno fatto uso della libertà loro concessa da Dio, abbiamo detto che alcune (= angeli) hanno progredito nel bene rispetto alla condizione iniziale in cui Dio le aveva create: così leggiamo in vari passi della traduzione rufìniana. D’altra parte non è questa la più corrente interpretazione che gli studiosi moderni dànno della dottrina origeniana (De Faye, Daniélou, Jonas, Comelis, Nemeshegy, ecc.): infatti, secondo loro, Origene avrebbe effettivamente affermato che tutte le creature razionali, fatta eccezione dell’anima di Cristo, si erano allontanate - chi più chi meno - da Dio: anche quelle che sarebbero diventate angeli arcangeli dominazioni ecc., pur in misura molto minore delle altre (uomini e demoni), sì da conservare una posizione di privilegio rispetto a loro. Ne consegue che tutti i passi in cui la versione latina parla di progressi degli angeli nell’amore e nell’imitazione di Dio debbono essere considerati interpolati da Rufino, o comunque vanno interpretati come alludenti soltanto ad una caduta di proporzioni minori. Tale interpretazione del pensiero origeniano si fonda su alcuni passi dei <i>Princìpi</i>, e sembra trovar conforto nel fondamentale assioma secondo cui alla fine del mondo si sarebbe riprodotto nelle creature razionali lo stato iniziale di perfezione: infatti tale assioma sembra incompatibile coll’idea di un progresso degli angeli nel bene rispetto alla situazione iniziale, e fa pensare invece ad un allontanamento generale da Dio seguito da un graduale processo di reintegrazione nello stato di perfezione originaria.</p>

  <p class="Normal">Ma è opportuno non forzare troppo il significato di questo assioma, che forse va inteso soltanto nel senso che alla fine tutte le creature saranno libere dal male così come lo erano all’inizio <a href="#_FtntDown22_2" id="_FtntUp22_3">[22]</a>. Si veda in proposito III, 6, 1, dove Origene sulla base di <i>Gen</i>., 1, 26-27 afferma che l’uomo, qui addotto a simbolo di tutte le creature razionali, è stato creato solo ad immagine di Dio e non a somiglianza, in quanto destinato a raggiungere questo livello di maggiore perfezione soltanto alla fine grazie al suo sforzo personale (cfr. la nota <i>ad loc</i>.): di qui si ricava l’idea di progresso rispetto alla condizione iniziale e perciò la possibilità di intendere l’assioma della fine uguale all’inizio nel senso relativo sopra accennato, non escludente il ritorno alla primitiva condizione di purezza realizzato ad un livello superiore a quello iniziale. In altri termini, Origene non considera la creazione staticamente, come atto in sé compiuto, ma solo come l’inizio di un processo che prende le mosse dalla volontà e dall’iniziativa di Dio e si sviluppa gradualmente mediante la collaborazione della creatura, che liberamente deve far proprio il bene di cui Dio l’aveva dotata creandola (II, 9, 2), realizzandolo come cosa sua: la realizzazione di questo processo (= progresso) si avrà solo alla fine del mondo <a href="#_FtntDown23_2" id="_FtntUp23_2">[23]</a>.</p>

  <p class="Normal">Esaminato questo punto preliminare, veniamo ai passi che vengono addotti a suffragare la tesi dell’universalità della caduta delle creature razionali in Origene. Il più significativo è un frammento greco inserito da Koetschau a I, 8, 1, in cui si parla chiaramente di ribellione a Dio di tutte le potenze celesti e di condizione angelica derivante da peccato di non grave entità. Si tratta però di un passo tratto dal <i>De sectis</i> dello Ps. Leonzio (PG LXXXVI, 1265), cioè da una compilazione tarda e tutt’altro che di prima mano, almeno per le notizie su Origene: per di più il passo - arbitrariamente inserito dal Koetschau nel testo (cfr. la nota <i>ad loc</i>.) - non si presenta affatto come citazione letterale. Esso non fa altro che riprendere un’accusa già mossa ad Origene da Teofilo (<i>apud</i> [<span class="Vers">Hier</span>] ep. 92, 2), cioè da una fonte particolarmente malevola e in mala fede. Fa perciò meraviglia che tanti studiosi moderni facciano uso di questo passo quasi si tratti del testo autentico dei <i>Princìpi</i> <a href="#_FtntDown24_2" id="_FtntUp24_2">[24]</a>.</p>

  <p class="Normal">Eliminato questo passo, ne restano tre: uno a I, 6, 2 in cui la versione rufiniana si presenta un po’ allargata rispetto al greco tramandato da Giustiniano e tale da escludere la universalità del peccato delle creature razionali. Ma anche ad ammettere che sia stato Rufino ad interpolare piuttosto che l’<i>excerptor</i> greco a ridurre, se inseriamo il passo in un più vasto contesto viene meno ogni possibilità di dedurvi il peccato delle gerarchie angeliche: cfr. la nota ad loc. L’altro è a II, 6, 3, dove si dice che di tutte le creature razionali solo una (= l’anima di Cristo) ha aderito al logos in maniera indefettibile: ma ciò non esclude che anche altre possano avere aderito, anche se con minore intensità, al logos. Si parla infatti di <i>ardentior amor</i> di alcune, che sarebbe arbitrario voler considerare solo come distacco inferiore a quello di altre. E il fatto che l’anima di Cristo è detta la sola, fra tutte le anime, che <i>puram et germanam similitudinem signi in se prioris expressit</i>, non dice nulla sul peccato degli angeli, perché è fuor di dubbio che tutte le creature incorporate come anime in corpi umani sono state considerate da Origene, rispetto agli angeli, come peccatrici (cfr. Il, 8, 3) <a href="#_FtntDown25_2" id="_FtntUp25_2">[25]</a>. Infine a II, 9, 2 Origene osserva, in linea generale, che Dio ha dato il libero arbitrio alle creature da lui create perché esse volontariamente facessero proprio il bene loro elargito nella creazione. Ma esse non hanno saputo conservare intatto questo bene e se ne sono allontanate, chi più chi meno. Di tutti i passi citati questo è l’unico che possa venir addotto a ragione a conforto della tesi del peccato degli angeli: infatti qui Origene non sembra fare alcuna eccezione <a href="#_FtntDown26_2" id="_FtntUp26_2">[26]</a>.</p>

  <p class="Normal">Ma in concorrenza con questo passo ce ne sono tanti altri in cui si parla di progresso degli angeli nella imitazione e nell’amore di Dio e di meriti acquisiti per questo: cfr., I, 6, 2; I, 8, 1. 4; I, 5, 3. 5; II, 9, 6. Pensare a sistematiche interpolazioni rufiniane è semplicistico <a href="#_FtntDown27_2" id="_FtntUp27_2">[27]</a>, e più ancora cercare di interpretare questi passi in senso restrittivo: progresso = colpa minore. Soprattutto a II, 9, 6, dato il contesto, difficilmente si può infirmare il peso dell'argomentazione che presenta il testo latino. Ma ancora più interessante è un’espressione di IV, 2, 7 per cui possediamo il testo greco (Philocalia): parlando del complesso delle creature razionali (λογικόι) Origene le distingue in θειότεροι e in ἑκπεπτωκότες τῆς μακριότητος, da cui si ricava che solo le seconde sono decadute dalla condizione primitiva, al contrario delle prime.</p>

  <p class="Normal">Possiamo ancora aggiungere che in altra opera, in una notazione di passaggio, Origene parla di creature che dotate di libero arbitrio sono o salite <i>ad bonorum summitatem</i> o discese <i>in malitiae profundum</i> (<i>Ho. Ez</i>., 1, 3: traduzione di Girolamo). E proprio Girolamo traduce cosi il passo finale di I, 5, 5 dei <i>Princìpi</i>: «... riteniamo che alcuni liberamente sono nel numero dei santi e al servizio di Dio, altri invece per loro colpa sono precipitati dalla santità in cosi grande negligenza da tramutarsi anche in potenze avverse », dandoci cosi conferma che per Origene alcune creature (= gerarchie angeliche) erano riuscite a conservarsi immuni da peccato. E cfr. anche III, 6, 3.</p>

  <p class="Normal">In conclusione, senza voler forzare troppo il fatto che le testimonianze che presentano la condizione degli angeli derivante da meriti sono molto più numerose di quelle che la fanno derivare da minor colpa e molto più esplicite, possiamo affermare che talvolta Origene sembra prospettarsi il mondo platonicamente, o meglio gnosticamente, derivato da un peccato primordiale e generale, ma altre volte più aderente alla tradizione cristiana lo vede composto anche di creature che avevano saputo conservarsi degne dell’atto di amore con cui Dio le aveva create alla vita.</p>

  <p class="Normal">Origene, <i>more Graecorum</i>, considera gli astri come creature animate, intelligenti; e nella linea della sua concezione cosmologica le ritiene incorporate in corpi luminosi e splendenti, in cui sono state inserite in conseguenza del loro comportamento iniziale: I, 7, 4-5. Origene presenta questa incorporazione delle creature in astri come assoggettamento alla vanità (<i>Rom</i>., 8, 20) contro il loro volere e dal quale le creature anelano ad essere liberate: I, 7, 5; II, 8, 3; II, 9, 7; III, 5, 4: e ciò fa pensare a condizione derivata da peccato, anche se non grave. D’altra parte Origene arriva altrove a parlare degli astri come di creature θεῖαι (cfr. nota a I, 7, 2); e di contro, quando riferisce Rom., 8, 20 all’incorporazione e alla discesa nel mondo delle creature razionali, non fa mai esplicita menzione di una loro colpa; anzi a II, 9, 7 parla di meriti degli astri: si resta perciò un po’ incerti. A questo proposito non va trascurato che Origene riferisce <i>Rom</i>., 8, 20 anche a quelle creature razionali che sono scese in terra incorporate in corpi umani non per loro colpa ma per essere di aiuto alle creature peccatrici nell’opera di purificazione: III, 5, 4; IV, 3, 12; II, 9, 7 <a href="#_FtntDown28_2" id="_FtntUp28_2">[28]</a>. Il fatto che esse vengano assoggettate alla vanità contro il loro volere non sta perciò ad indicare colpa, ma soltanto senso di contrarietà derivante dall’allontanamento da Dio per essere a contatto col mondo terreno. Dato che a III, 5, 4 in questo ufficio vengono accomunati angeli ed astri e a II, 9, 7 si parla della condizione degli astri come derivante dai loro meriti e stabilita a causa del servizio da prestare al mondo, non è arbitrario supporre che Origene abbia accomunato gli astri con gli angeli, considerandoli non creature peccatrici ma assoggettate ai corpi per essere di aiuto agli uomini.</p>

  <h4 class="sigil_not_in_toc">Il corpo delle creature razionali</h4>

  <p class="Normal">Una questione di primo piano che variamente ricorre nei <i>Princìpi</i> riguarda la condizione iniziale e finale delle creature razionali (= anime), cioè se esse in tale condizione sono state (all’inizio) e saranno (alla fine) fornite di corpi oppure no. Si trattava di questione connessa col problema degli <i>incorporalia</i> <a href="#_FtntDown29_2" id="_FtntUp29_2">[29]</a> dibattuto allora dalle scuole filosofiche in polemica fra loro: ma per Origene la sua importanza derivava anche e soprattutto dalla connessione col dogma della resurrezione.</p>

  <p class="Normal">Il problema è trattato con ampiezza a II, 3 e III, 6: Origene prospetta sia la tesi di un corpo progressivamente sempre più sottile e fine in relazione all’avvicinamento delle anime alle sedi celesti, fino a dissolversi totalmente al momento dell’unione con Dio (II, 3, 3; III, 6, 1; cfr. anche II, 11, 7); sia la tesi di un corpo duttile, capace di adattarsi a tutte le diverse condizioni in cui si viene a trovare l’anima, anche a quella della suprema beatitudine a cospetto di Dio, che lo vedrà trasformato, secondo le parole di Paolo, in corpo spirituale (II, 3, 2; III, 6, 4) <a href="#_FtntDown30_2" id="_FtntUp30_2">[30]</a>. Non è agevole determinare in tutti i particolari lo stato originario del testo dei <i>Princìpi</i> in questi punti: Rufino lo ha alterato nel tentativo di presentare la seconda tesi come quella condivisa da Origene; invece le citazioni di Girolamo e di Giustiniano lo presentano senz’altro assertore della tesi della incorporeità finale. Ma le alterazioni si compensano a vicenda, e fortunatamente a II, 3, 7 e III, 6, 9 Rufino e Girolamo si accordano nel presentare lasciata libera al lettore la scelta fra le due tesi alternative: Origene, combattuto fra la convinzione platonica che nulla di corporeo può arrivare alla contemplazione di Dio, e la tradizione cristiana che il corpo alla fine sarebbe risorto, ha preferito non prendere precisa posizione né per l’una né per l’altra tesi.</p>

  <p class="Normal">Malgrado l'evidenza di queste attestazioni, variamente in età moderna è stata rinnovata a carico di Origene la vecchia accusa di aver negato la permanenza del corpo nello stato di finale beatitudine, sacrificando cosi il dogma cristiano alle convinzioni platoniche. Recentemente questa interpretazione del pensiero origeniano è stata riproposta con vecchi e nuovi argomenti da H. <span class="Vers">Kettle</span>., <i>Der ursprüngliche Sinn der Dogmatik des Origenes</i>, Berlin, 1966: egli fa sistematicamente leva sui passi tramandati da Giustiniano e da Girolamo, quasi riportassero l’unico e vero convincimento di Origene sullo stato di immaterialità finale delle creature razionali; e vi aggiunge altri passi tratti da opere giunteci in greco, in cui si parla di condizione finale delle anime fuori dal corpo e di natura incorporea delle creature razionali. Quanto alla problematicità con cui Origene prospetta due possibili soluzioni della questione, lasciando la scelta al lettore, per il Kettler essa non deve essere considerata altro che espediente tattico, cui Origene sarebbe ricorso ogni volta che la sua convinzione personale lo poneva coscientemente in contrasto col dogma ecclesiastico: in altre parole, l’incertezza manifestata circa la soluzione da dare al problema non sarebbe stata altro che una finta, in quanto Origene sarebbe stato convinto dell’incorporeità finale dell’anima (= delle creature razionali).</p>

  <p class="Normal">È superfluo rilevare l’arbitrarietà di questo ultimo argomento, che senza fondarsi su alcun solido argomento vuol negare valore a tante affermazioni di Origene anche programmatiche, che determinano un vero e proprio metodo di indagine, come gli antichi stessi hanno spesso riconosciuto <a href="#_FtntDown31_2" id="_FtntUp31_2">[31]</a>: prudenza e cautela nel trarre conclusioni sono tipiche di Origene, là dove egli è consapevole che l’appoggio della scrittura o fa difetto o è passibile di diversa interpretazione. È un atteggiamento che non ricorre solo nei <i>Princìpi</i> ma si coglie continuamente anche nelle grandi opere esegetiche: chi lo trascura irrigidendo Origene in schemi e soluzioni sempre precise e definitive si preclude l’intelligenza dell’aspetto fondamentale del metodo di ricerca e di studio di questo autore: capacità di affrontare un problema sotto i più diversi punti di vista, e quindi problematicità nel presentare le conclusioni. E rileviamo ancora la stortura metodica di valorizzare sistematicamente le citazioni di Girolamo e Giustiniano avulse dal contesto, da cui ricevono più chiara luce, e a volte anche senza tener conto di altre citazioni da cui le prime risultano ridimensionate: cfr., p. es., le ammissioni di Girolamo a II, 3, 7 e III, 6, 9.</p>

  <p class="Normal">Quanto alle affermazioni che si colgono in altre opere origeniane, è opportuno premettere un chiarimento metodico: in tutta la superstite opera di Origene De Pr., II, 3 e III, 6 sono gli unici luoghi in cui la questione del corpo delle creature razionali viene trattata con ampiezza e sistematicità, e col risultato incerto di cui abbiamo detto sopra <a href="#_FtntDown32_2" id="_FtntUp32_2">[32]</a>. Ritengo perciò più corretto valutare le sporadiche e spesso cursorie affermazioni sulla questione che si colgono in altre opere sulla base della tematica e dei risultati li esposti, piuttosto che snaturare significato e valore di quelle ampie discussioni a beneficio di queste altre meno impegnative affermazioni. D’altra parte, esse in realtà non contrastano con quanto è esposto nei <i>Princìpi</i>, infatti il carattere problematico di questa esposizione mette bene a fuoco proprio l’incertezza di Origene, si che si può comprendere come egli possa altrove aver oscillato, anche in relazione con i vari contesti, da un’affermazione all’altra <a href="#_FtntDown33_2" id="_FtntUp33_2">[33]</a>.</p>

  <p class="Normal">Rilevata l’incertezza di Origene sulla soluzione del problema, dobbiamo però intendere la soluzione favorevole alla corporeità finale (= iniziale) dell’anima (e in genere delle creature razionali) non nel senso che essa per natura sarebbe corporea bensì nel senso che essa si accompagna sempre col corpo. Infatti nei <i>Princìpi</i> e altrove più volte Origene afferma esplicitamente che per natura l’anima è incorporea (I, 7, 1; IV, 3, 15; <i>C. Cels</i>., VII, 32): però egli aggiunge che essa non è mai priva di corpo, da cui solo teoricamente (<i>opinione et intellectu</i>) può essere distinta (II, 2, 2; IV, 3, 15; IV, 4, 8). Per poter intendere questo concetto bisogna aver presente la dottrina origeniana sulla natura razionale e materiale.</p>

  <p class="Normal">Origene tiene platonicamente distinta la natura razionale (= incorporea, invisibile) dalla natura materiale (= corporea: I, 6, 4). La natura materiale è concepita alla maniera stoica <a href="#_FtntDown34_2" id="_FtntUp34_3">[34]</a> come sostrato informe e amorfo, capace di assumere ogni forma e di subire ogni trasformazione a seconda delle qualità che la determinano, formando i diversi oggetti: caldo freddo secco umido. Allo stesso modo è concepita anche la natura razionale, e la qualità che la determina variamente formando questa e quella creatura è il libero arbitrio: la varietà di impulsi da esso provocati differenzia le creature razionali una dall’altra (III, 6, 7; II, x, 4, III, 1, 22).</p>

  <p class="Normal">Caratteristica delle creature razionali è l’instabilità, la capacità di determinarsi variamente, in quanto esse posseggono il bene solo accidentalmente e perciò possono volgersi al male. Parallelamente la natura materiale possiede la capacità di trasformarsi in ogni modo a seconda delle varie qualità che la determinano. Si viene così ad istituire stretto parallelismo fra la natura razionale (= anima) e la natura materiale (= corpo), nel senso che questo ha la capacità di adeguarsi a qualsiasi condizione di quella ed a qualsiasi posto essa viene ad occupare nella varia struttura dell’universo, diventando ora più pesante ora più leggero, ora più spesso ora più sottile, fino ad assumere, in corrispondenza della beatitudine finale dell’anima, la condizione perfetta di corpo spirituale: II, 2, 2; III, 6, 6. L’individualità e l’identità del corpo in questi diversi stati è assicurata da una forma, un habitus che resta immutato in ogni trasformazione, assicurandone la continuità (cfr. II, 3, 2; II, 10, 3 in nota) <a href="#_FtntDown35_1" id="_FtntUp35_1">[35]</a>.</p>

  <p class="Normal">In tal modo la corporeità della creatura razionale è connessa da Origene con la sua mutabilità, in definitiva con la sua imperfezione: in quanto mutevole, perciò imperfetta, la creatura razionale ha bisogno di un corpo, nella cui mutabilità si estrinsechi la mutabilità dell’anima. In altri termini, il concetto di materia è per Origene soprattutto un concetto limite: la materia è l’espressione della mutabilità, cioè della imperfezione del corpo: IV, 4, 8. E alla luce di questo concetto si comprende come Origene possa affermare che solo la trinità, in quanto perfetta e immutabile, è incorporea (cfr. supra). Una volta connessa la corporeità della creatura razionale con la sua imperfezione, se ne deduce la sua perpetuità <a href="#_FtntDown36_1" id="_FtntUp36_1">[36]</a>: infatti anche nel momento della suprema beatitudine la creatura resterà sempre imperfetta, rispetto a Dio, perché il suo possesso del bene non sarà mai perfetto come in Dio: di qui la necessità di un corpo anche in questa condizione.</p>

  <p class="Normal">Come si vede, la concezione della corporeità finale, e quindi iniziale <a href="#_FtntDown37_1" id="_FtntUp37_1">[37]</a>, delle creature non si presenta nei <i>Princìpi</i> come un hors d’oeuvre, come una specie di appendice introdotta in ossequio alla tradizione della chiesa, come vorrebbe il Kettler, tanto meno come una invenzione di Rufino, come vorrebbero altri: si tratta in realtà di dottrina complessa e di ampio respiro, ben articolata e connessa con altri concetti dell'autore e bene in armonia con le linee direttive del suo sistema. Sottovalutarla, come troppo spesso si è fatto, sarebbe un errore. Non incorreremo però nell’eccesso opposto di sopravvalutarla rispetto all’altra della incorporeità finale, che pure di fronte ad essa si presenta un po’ semplicistica e banale <a href="#_FtntDown38_1" id="_FtntUp38_1">[38]</a>: la linea metodicamente corretta è attenersi a quanto più volte Origene afferma sull’incertezza fra le due possibili soluzioni. Va comunque sottolineato il tentativo di avvicinarle il più possibile, contro interpretazioni più materialiste (millenarismo) o dualiste (gnosticismo), assicurando al corpo carattere e dignità di sostanza spirituale.</p>

  <h4 class="sigil_not_in_toc">Il mondo</h4>

  <p class="Normal">La reintegrazione e purificazione delle creature razionali, realizzata senza far forza al libero arbitrio, esige per Origene il lento trascorrere di più mondi (κόσμοι) o tempi (αιῶνες), susseguentisi in maniera che la condizione finale dell’uno costituisca il punto d’inizio dell’altro: I, 6, 3; II, 1, 3: il mondo attuale, l’unico che ha visto il sacrificio di Cristo (II, 3, 5), si trova al centro di un susseguirsi di mondi anteriori e posteriori: II, 3, 5; III, 5, 3. È superfluo rilevare l’influsso della filosofia greca in questa concezione, che Origene cerca di suffragare con l’autorità di <i>Eph</i>., 2, 7; <i>Is</i>., 66, 22; <i>Eccl</i>., 1, 9 seg. (II, 3, 5; III, 5, 3): comunque egli da una parte afferma l’esistenza volta per volta di un solo mondo (III, 5, 3), e dall'altra in polemica con gli Stoici nega che la successione dei vari mondi possa produrre la ripetizione delle stesse vicende di un mondo nel mondo successivo. Il ripetersi di tali vicende eliminerebbe completamente la libertà del volere umano: invece i vari mondi sono determinati proprio dalla varietà degli impulsi liberi delle creature razionali: di qui varietà e diversità, che Dio volta per volta armonizza e ordina per il bene di tutti: II, 3, 4; II, 1, 2. L’universo origeniano è fatto di armonia e di rapporti (Cornelis): ogni creatura razionale vi occupa il posto che le spetta in relazione ai meriti o demeriti e che varia continuamente in relazione al variare di quelli; a tale varietà corrisponde anche la varietà del corpo che sempre si adegua alla nuova condizione, in perfetta corrispondenza di condizioni morali ontologiche e topografiche.</p>

  <p class="Normal">Ma come si deve pensare l’inizio di questa serie di mondi? Il problema della sua eternità era vivamente dibattuto dalla filosofia dell’epoca (cfr. la nota a III, 5, 3): ma per Origene il problema si poneva con urgenza tutta particolare per la difficoltà di armonizzare l’eterna attività di Dio con l’inizio del mondo da parte di un suo atto creativo, e di sfuggire al dilemma di ammettere o un Dio inoperoso prima di creare il mondo o un mondo coeterno a Dio e perciò privo di inizio temporale (I, 4, 3-4). Da I, 2, 10, in cui si afferma che sempre sono esistiti esseri su cui Dio onnipotente ha esercitato il suo dominio, e da III, 5, 3, in cui si parla della successione di più mondi, si è voluta ricavare la coeternità delle creature razionali rispetto a Dio <span class="Vers">(Daniélo</span>., <i>Origène</i>, p. 253) e limitare l’azione creativa al mondo della materia <span class="Vers">(Kettle</span>., <i>op. cit</i>., p. 23). Ma la creazione del mondo dal nulla è affermata da Origene più volte, in armonia con la tradizione ecclesiastica: I, <i>praef</i>., 4; I, 3, 3, anche al di fuori dei <i>Princìpi</i>. <i>Co. Io</i>., I, 17 (18); ed è arbitrario limitare la portata di questa affermazione al mondo materiale, tanto più che Origene a I, 3, 3 nega la dottrina greca e gnostica delle <i>animae ingenitae</i>, e in I, 7, 1 afferma la creazione anche delle creature razionali <a href="#_FtntDown39_1" id="_FtntUp39_1">[39]</a>.</p>

  <p class="Normal">Quanto alla coeternità del mondo rispetto a Dio, essa è espressamente negata in I, <i>praef</i>., 7, dove si afferma che il mondo è cominciato nel tempo. Si potrebbe obiettare che il mondo di cui qui si parla è questo nostro mondo materiale, non quello costituito dalle creature razionali. Ma ogni dubbio viene rimosso da Origene stesso a I, 4, 3 segg., dove viene limpidamente presentata la difficoltà di conciliare la creazione del mondo nel tempo con l’attività eternamente benefica di Dio e viene prospettata una possibile soluzione: Dio è eternamente attivo e benefico, ma il solo mondo a lui coeterno e sul quale egli effonde ab aetemo la sua azione è il mondo delle idee, delle forme ideali delle cose, eternamente presente nel logos e perciò con lui coeterno a Dio <a href="#_FtntDown40_1" id="_FtntUp40_1">[40]</a>.</p>

  <p class="Normal">Altro problema sorge a proposito della fine del mondo, questa volta in connessione con la natura delle creature razionali, di cui il libero arbitrio costituisce carattere necessario e distintivo, perciò ineliminabile (II, 1, 2). Abbiamo già accennato come la fine del mondo, o meglio, della successione di più mondi, venga da Origene presentata come ritorno all’unità originaria delle creature razionali nel bene e reintegrazione della condizione e dignità iniziali: allora Dio sarà finalmente tutto in tutti: I, 6, 1; III, 5, 6-7. Ma anche in questa condizione le creature conserveranno la libertà di volere e di agire: quindi Origene non può negare la possibilità che esse ancora una volta si allontanino dal bene divino, cadendo nel male e dando così nuovo inizio alla vicenda lunga e varia di una nuova serie di mondi. In effetto egli più volte prospetta tale possibilità: II, 3, 3: III, 6, 3; IV, 4, 8, sempre in connessione con la dottrina d’ispirazione platonica della dissoluzione finale della materia e della incorporeità delle creature razionali <a href="#_FtntDown41_1" id="_FtntUp41_1">[41]</a>; si tratta della massima concessione che Origene abbia fatto all’influsso della filosofia greca, tale da snaturare la concezione rettilinea del tempo tipica del giudaismo e del cristianesimo, a beneficio di un eterno ritorno circolare, in cui l’ἐφάπαξ, del sacrificio di Cristo sembra perdere valore e significato di evento decisivo della storia del mondo <a href="#_FtntDown42_1" id="_FtntUp42_1">[42]</a>.</p>

  <p class="Normal">Ma per valutare nella giusta misura l’incidenza di tale concezione nel pensiero di Origene e nella sua significazione cristiana bisogna tener presente che essa è prospettata solo a mo’ di ipotesi in connessione con una dottrina (incorporeità finale delle creature razionali) che viene presentata come possibilità e non certezza. Perciò non bisogna esagerarne la portata nel senso di presentarla come inevitabile e ineliminabile conseguenza delle premesse fondamentali della cosmologia origeniana fondata sulla libertà delle creature. Non è corretto pretendere dall’autore coerenza maggiore di quanto egli stesso non dimostri: e in Origene leggiamo anche affermazioni che più o meno chiaramente escludono l’allontanamento da Dio dopo la fine: <i>Ho. Ez</i>., 4, 8; <i>Co. Io</i>., X, 42 (26); <i>Co. Mat</i>., XIII, 1; <i>De Pr</i>., III, 6, 6. A <i>Co. Rom</i>., V, 10 Origene spiega proprio come alla fine il libero arbitrio non sarà in condizioni di provocare nuove cadute, vinto dall’amore di Dio; e si tratta di ragionamento troppo profondo per poterlo riportare all’attività interpolatoria di Rufino. In questo senso è offerta ad ogni creatura la possibilità di aderire al logos, ad imitazione dell’anima di Cristo (II, 6, 7), in maniera da restare in lui immutabilmente.</p>

  <p class="Normal">Il mondo <a href="#_FtntDown43_1" id="_FtntUp43_1">[43]</a> interessa ad Origene in quanto luogo in cui si svolge la varia vicenda delle creature razionali e mezzo predisposto dalla provvidenza divina per la loro graduale purificazione e reintegrazione: egli non dimostra invece specifico interesse per la struttura di questo mondo e le sue articolazioni, sì che in proposito leggiamo soltanto sporadiche spiegazioni (la più ampia è a II, 3), che non sono mai fine a sé stesse e la cui piena intelligenza è resa difficile da varie interferenze. Ecco comunque i punti essenziali che si possono cogliere nei <i>Princìpi</i>.</p>

  <p class="Normal">Il mondo si articola in tre livelli, cielo-terra-inferno, disposti in ordine digradante: IV, 3, 8-12. Ma Origene tende talvolta a dare a questi termini soltanto valore relativo: IV, 3, 10; <i>Co. Io</i>., XIX, 20 (5), mentre l’interferenza fra valori reali e simbolici (la terra simbolo del cielo) tende a complicare ancora di più le varie suddivisioni che dobbiamo immaginare all’interno di ognuna delle tre zone: IV, 3, 10 e nota. Ben poco, o nulla affatto, dice Origene dell’Ade <a href="#_FtntDown44_1" id="_FtntUp44_1">[44]</a>: un poco di più sulla distinzione terra-cielo. Egli conosce la distinzione tradizionale in sette cieli, ma la riporta senza farla sua (II, 3, 6): anzi altrove la respinge in quanto priva di sostegno scritturistico, e propende per la distinzione in tre cieli per l’autorità di Paolo (cfr. la nota <i>ad loc</i>.). Ma per lui è essenziale la distinzione, <i>in nuce</i> gnostica (<i>Exc. ex Theod</i>., 50), fra la terra (vera) di <i>Gen</i>., 1, 1 e la terra arida di <i>Gen</i>., 1, 10, fra il cielo di <i>Gen</i>., 1, 1 e il firmamento di <i>Gen</i>., 1, 8, che egli articola nel senso che terra vera e cielo si trovano al di sopra dell’arida e del firmamento, secondo l'ordine ascendente arida-firmamento-terra vera-cielo: II, 3, 6. 7; III, 6, 8.</p>

  <p class="Normal">Nella terra vera e nel cielo è la sede dei beati; e qui la terra costituisce soltanto sede provvisoria in cui le anime già purificate completeranno e perfezioneranno la loro condizione fino a meritare la sede definitiva del cielo: II, 3, 7 <a href="#_FtntDown45_1" id="_FtntUp45_1">[45]</a>. La distinzione fra l’arida e la terra, fra il firmamento e il cielo è fortemente sottolineata da Origene nei passi sopra citati: ma in senso antignostico egli si preoccupa di non accentuarla fino al punto da farne due mondi <i>naturaliter</i> distinti e irriducibili l’uno all’altro <a href="#_FtntDown46_1" id="_FtntUp46_1">[46]</a>: in questo senso egli preferisce parlare di un unico mondo distinto in due parti: II, 3, 6. La continuità fra l’una e l’altra parte è sottolineata dal fatto che la terra vera e il cielo vengono collocati al di sopra del cielo delle stelle fisse, nella misteriosa ἀντιζόνη che rimarrà incorruttibile allorché tutto il mondo sottostante, dal cielo delle stelle fisse in giù, sarà dissolto al momento della reintegrazione finale: cfr. II, 3, 7 e nota.</p>

  <p class="Normal">La concezione di tutto l’universo come di un <i>continuum</i> spaziale sembra implicare fondamentale omogeneità fra le sue parti e perciò la corporeità anche della terra vera e del cielo: e nei <i>Princìpi</i> Origene sembra orientato in questo senso, soprattutto a II, 3, 6 dove, sulla base di II Cor., 4, 18, distingue fra <i>ea quae non videntur</i> (τἀ μἠ βλεπόμενα) e <i>invisibilia</i> (ἀόρατα): incorporee (ἀσώματα) sono soltanto le realtà invisibili; invece quelle che non si vedono sono per natura tali da poter essere viste (= corporee) e solo per il momento non vengono scorte da coloro cui sono promesse: e a questo secondo ordine di realtà appartiene la dimora celeste dei beati. Ma su questo punto Origene non è molto fermo: già a II, 11, 7 si fanno ascendere i beati da <i>ea quae non videntur</i> ad <i>invisibilia</i>, e a <i>Co. Io</i>., XIX, 22 (3) non si fa distinzione fra mondo che non si vede (μἠ βλεπόμενος), invisibile (ἀόρατος) e intelligibile (νοητός), e si tratta del mondo promesso ai beati <a href="#_FtntDown47" id="_FtntUp47">[47]</a>. Di contro la continuità e l’omogeneità fra l’arida e la terra vera è presupposta a Ho. XXXVI Ps., 5, 4, dove si parla della terra vera e del cielo come posti al di sopra dell’arida e del firmamento, sì che la parte superiore (dorsum) del firmamento viene a costituire la terra (vera) del cielo superiore. In definitiva, cogliamo qui la ripercussione della incertezza che abbiamo visto caratterizzare il pensiero di Origene in merito alla condizione finale dei beati; infatti lo stato finale di incorporeità presuppone l’incorporeità della sede celeste, che di contro tende ad essere concepita come corporea là dove la condizione finale delle anime è connessa perpetuamente con la corporeità: cfr. in senso antitetico II, 3, 6 seg. e II, 11, 7, dove è evidente la connessione della (in)corporeità dei beati con la (in)corporeità della sede celeste.</p>

  <h4 class="sigil_not_in_toc">L’anima</h4>

  <p class="Normal">La dottrina origeniana dell’anima si integra fondamentalmente con la concezione cosmologica che abbiamo sopra esposto; ma risente anche di altre interferenze, che offuscano e confondono in parte la chiara visione che di li si ricava. Nei <i>Princìpi</i> si parla dell’anima soprattutto a II, 8; II, 10, 7; III, 4.</p>

  <p class="Normal">La tradizione ecclesiastica su questo punto presentava pochi dati precisi: libertà nella scelta del bene e del male, capacità di vivere separata dal corpo, retribuzione dopo la morte del corpo in base ai meriti o alle colpe. Origene rileva soprattutto l’incertezza in merito alla sua origine (I, <i>praef</i>., 5); e proprio la mancanza di definizione precisa a questo proposito gli permette di presentare la dottrina della preesistenza dell’anima rispetto al corpo con la convinzione di non trasgredire il dogma di fede. In armonia con la dottrina delle creature razionali e dei loro vari movimenti, l’anima umana viene concepita come creatura peccatrice, che ha perso la dignità originaria ed è stata precipitata nel corpo umano spesso e pesante come luogo di espiazione e di purificazione e mezzo per poter riacquistare la primitiva dignità, una volta separatasi da lui: II, 8, 2-3 <a href="#_FtntDown48" id="_FtntUp48">[48]</a>. In questo senso la tradizionale connessione di ψυχή con ψῦχος freddo viene da Origene sfruttata in maniera da presentare l’anima negativamente come spirito, intelletto che si è raffreddato nell’amor di Dio, perciò come entità incorsa nel peccato: II, 8, 3 <a href="#_FtntDown49" id="_FtntUp49">[49]</a>. Nell’àmbito del comune peccato alcune delle creature razionali successivamente incorporate in corpi umani avevano peccato più gravemente, altre meno: di qui la differenza che distingue una rispetto all’altra le anime umane, alcune più acute, altre più tarde, altre addirittura ottuse: II, 8, 4.</p>

  <p class="Normal">Nell’àmbito del netto dualismo fra l’anima (= creatura razionale decaduta) e il corpo pesante assunto a causa del peccato <a href="#_FtntDown50" id="_FtntUp50">[50]</a>, Origene si pone il problema della vitalità del corpo e delle sue inclinazioni materiali: egli rifiuta come non scritturisticamente fondata la tripartizione platonica dell’anima in razionale irascibile e concupiscibile: III, 4, 1, e ammette due possibili soluzioni della questione: 1) oltre l’anima superiore e di origine celeste, il corpo è fornito di un principio di vitalità inferiore, l’anima della carne, destinata a morire con lei, che spinge l’uomo ad avversare lo spirito e a cedere alle passioni materiali: III, 4, 2; II, 10, 7; 2) l’uomo ha un solo principio di vitalità, costituito dall’anima (superiore e celeste); il corpo, privo di un suo principio di vitalità e quindi di autonomia, è solo soggetto a necessità fisiologiche: il peccato nasce quando l’anima si lascia attrarre troppo da queste necessità, volgendole al male: III, 4, 4. La scelta fra le due soluzioni è lasciata libera: III, 4, 5.</p>

  <p class="Normal">L’incertezza di Origene su questo punto non manca di ripercuotersi su tutta la dottrina dell’anima, tanto più che ad essa si aggiunge un altro, e più grave, motivo di confusione: l’interferenza dello schema binario che abbiamo finora considerato, basato sull’opposizione anima-corpo, con lo schema ternario spirito-anima-carne. Si tratta di schema già presente in Paolo, che tende a presentare l’anima degradata di fronte allo spirito e considerata come un <i>quid medium</i> conteso fra lo spirito che cerca di volgerla al bene e la carne che la trae al male: cfr. II, 8, 4 e nota. Tale concezione, variamente operante negli scritti di Origene, si fa sentire anche nei <i>Princìpi</i>, provocando interferenza e confusione con il prevalente, schema binario: II, 8, 4; III, 4, 2 e note.</p>

  <p class="Normal">Ogni confusione viene meno là dove Origene chiarisce che lo spirito non è parte del composto umano, ma dono divino che viene elargito all’uomo per trarlo al bene (= grazia) e che come tale non può essere soggetto al peccato e alla morte (= punizione): <i>Co. Io</i>., II, 21 (15); <i>Ho. Lev</i>., 2, 2; Ser. Mat., 57, ecc. Ma altre volte Origene afferma che anche lo spirito può peccare ed ha bisogno di essere salvato insieme con l’anima: <i>Dial. c. Her</i>., 7; <i>Ho. Ez</i>., 7, 10. A <i>De Pr</i>., II, 10, 7 Origene chiarisce che per spirito si può intendere o la parte superiore, razionale dell’anima (= creatura razionale decaduta) in contrapposizione all’anima della carne; ovvero il dono soprannaturale della grazia divina (= Spirito santo) che si aggiunge all’anima per trarla alla salvezza. Su questa base cerchiamo di stabilire, almeno a grandi linee, questa distinzione: 1) spirito = Spirito santo, dono della grazia divina che non costituisce parte del composto umano, perciò non soggetto a peccato e punizione; 2) spirito = anima razionale = creatura razionale decaduta, soggetta a volgersi sia al bene sia al male e retribuita con premi e pene; 3) anima della carne, che può essere intesa o come un principio inferiore di vitalità, destinato a venir meno col dissolversi del corpo, ovvero soltanto come espressione delle funzioni vitali del corpo.</p>

  <p class="Normal">Tale distinzione può aiutarci a districare alcune difficoltà che incontriamo negli scritti di Origene, ma non tutte, in quanto talvolta l’anima tende a profilarsi come principio autonomo sia rispetto allo spirito sia rispetto al corpo (III, 4, 2 e nota; <i>Dial. c. Her</i>., 7), e non sempre è chiara la distinzione fra le due accezioni sopra riportate del termine <i>spirito</i> <a href="#_FtntDown51" id="_FtntUp51">[51]</a>.</p>

  <h3 class="sigil_not_in_toc"><span class="Vers">3. LIBERTÀ E VITA MORALE.</span></h3>

  <h4 class="sigil_not_in_toc">Il libero arbitrio</h4>

  <p class="Normal">Il libero arbitrio, inteso come capacità di scegliere fra il bene e il male, è addotto da Origene come dato tradizionale (I, <i>praef</i>., 5), che egli riprende e valorizza in maniera del tutto eccezionale perché fa di questo principio - come abbiamo visto - il fondamento di tutta la sua cosmologia: cfr. I, 3, 6; I, 5, 2; II, 9, 2; II, 9, 6, ecc. In nome della responsabilità morale di ogni individuo dotato di ragione Origene combatte non soltanto gli Gnostici ma ogni forma di determinismo in genere, da quello degli stoici a quello delle speculazioni astrologiche (II, 3, 4; III, 3, 2 in nota), a quello di quanti affermano che l’uomo è indotto contro il suo volere al peccato (III, 2, 1): infatti solo la libertà dell’anima garantisce la possibilità di vita morale: III, 1. 19. 21; III, 3, 5.</p>

  <p class="Normal">In tale atteggiamento Origene non soltanto si attiene alla costante tradizione cristiana, sempre ferma su questo punto (cfr. la nota introduttiva a III, 1), ma si inserisce nella polemica sul libero arbitrio che dal tempo di Carneade divideva il campo dei filosofi: tutta la parte iniziale della lunga trattazione sul libero arbitrio di III, 1 è in perfetta armonia, nei concetti e nella terminologia, con tale problematica. Qui Origene caratterizza l’uomo, in relazione alle altre creature animate e inanimate, come creatura mobile, capace di discernere fra il bene e il male grazie alla ragione, e capace di determinarsi liberamente verso l’uno o verso l’altro grazie alla volontà (III, 1, 3): le circostanze esterne, per quanto pressante possa essere la loro azione, non sono in grado di annullare nell’uomo tale capacità: III, 1, 4; III, 3, 5. L’urgenza della polemica antignostica su questo punto è tale che Origene non si contenta di dimostrare l’esistenza del libero arbitrio e la sua efficacia sulla base del ragionamento (III, 1, 1-5) e della testimonianza scritturistica (III, 1, 6), ma si sofferma lungamente a chiarire in armonia con questo principio i passi principali della scrittura che gli avversari adducevano per sostenere che l’uomo nulla può di fronte al volere divino da cui dipende tutto il bene e tutto il male che egli compie in maniera completamente passiva: III, 1, 7-21. Si tratta di dimostrazione destinata a diventare classica nell’antichità: più di un secolo e mezzo dopo proprio l’antiorigeniano Girolamo rinvierà ad essa l’amico Paolino di Nola che gli aveva chiesto chiarimenti in materia: <i>Ep</i>. 86, 3.</p>

  <p class="Normal">L’insistenza con cui Origene rileva in senso antignostico il libero arbitrio come fondamento di vita morale e la sua responsabilità nella scelta fra il bene e il male possono a volte dare l’idea che Origene abbia concepito Dio soltanto come chi, avendo fornito l’uomo della capacità di conquistare liberamente il bene, assista poi indifferente e impassibile alla vicenda con cui questo liberamente decide la sua sorte. Ma nulla potrebbe essere più falso: in più punti dei <i>Princìpi</i> (III, x, 19. 24; III, 2, 5) e altrove (cfr., p. es., <i>Ho. Luc</i>., 39, 7) Origene chiaramente fa dipendere la nostra salvezza dalla cooperazione fra la nostra volontà e l’aiuto della grazia divina; ed è ben consapevole che in questa cooperazione la parte maggiore è svolta da Dio: cfr. III, 1, 19; <i>Sel. in Ps</i>., 4; PG XII, 1161; <i>Ho. Num</i>., 7, 6. Basta rileggere la parte finale di I, 3 dove si profila la partecipazione dell’uomo alla vita del logos a diversi livelli mercé la grazia dello Spirito santo, e II, 1, 3 dove il logos è concepito come anima mundi, perciò sempre operante in noi, per escludere che la cooperazione dell’uomo e di Dio nella salvezza sia stata concepita da Origene come meramente esterna <a href="#_FtntDown52" id="_FtntUp52">[52]</a> e non come compenetrazione totale dell’essere e dell’agire dell’uomo da parte di Dio.</p>

  <p class="Normal">La questione del libero arbitrio è trattata da Origene soprattutto in riferimento all'uomo in contesto di carattere etico. Ma si tenga presente che quanto nel libro III è detto dell'uomo va implicitamente riferito ad ogni creatura spirituale, quale che sia l'attuale condizione che la contraddistingue, dalla potenza angelica più eccelsa a quella demoniaca più immersa nel male: infatti abbiamo già visto come per Origene caratteristica fondamentale di ogni creatura razionale sia l’accidentalità nel possesso del bene, e quindi anche del male; di qui deriva l’instabilità per cui chi è nel bene può aumentare i suoi meriti ma anche precipitare nel peccato; e chi è nel male può peggiorare la sua condizione ma anche elevarsi gradatamente fino alla primitiva purezza. Dio non fa mancare a nessuno il suo aiuto, ma la sua azione non è mai a scapito della libertà del volere: in definitiva, ogni creatura razionale è artefice del suo destino, sempre mutevole e vario fino al momento della restaurazione finale: cfr. supra e I, 6, 3; II, 1, a; III, 1, 23; III, 5, 8.</p>

  <h4 class="sigil_not_in_toc">L’anima fra il male e il bene</h4>

  <p class="Normal">Il passaggio della trattazione origeniana dal libero arbitrio (III, 1) alle tentazioni (III, 2) è quanto mai naturale: dopo aver trattato positivamente dell’esistenza del libero arbitrio, Origene riprende l'argomento, per così dire, nell'aspetto negativo e si preoccupa di alleggerire il peso dei fattori esterni, per confutare l’opinione di chi pensava che esso potesse presentarsi in forma così pressante e determinante da coartare nell’uomo la libertà del volere e spingerlo irresistibilmente al male.</p>

  <p class="Normal">L’esposizione sulla tentazione che spinge l’uomo a mal fare è articolata in due punti principali: in primo luogo Origene precisa che non tutte le tentazioni provengono dai demoni, ma che alcune, almeno nella fase iniziale, provengono dalla natura del nostro corpo, che ci spinge, p. es., al mangiare, al bere, all’unione carnale. Solo in un secondo tempo l’eccessiva condiscendenza della volontà a tali inclinazioni favorisce l’azione diretta del demone, che rende più grave e peccaminosa quella inclinazione, spingendoci gradatamente e sempre più profondamente nel male (III, 2, 2). Successivamente Origene passa a trattare di altri tipi di tentazione: memoria (III, 2, 4), falsa sapienza (III, 3, 2) <a href="#_FtntDown53" id="_FtntUp53">[53]</a>, e mette sempre più in rilievo l’incidenza demoniaca nella tentazione <a href="#_FtntDown54" id="_FtntUp54">[54]</a> (III, 2, 2-3): ma il suo principale intento è sottolineare che, quale che sia l’entità della tentazione, anche superiore alle forze sole dell’uomo, Dio ci dà sempre modo e capacità di resistere. La tentazione infatti presenta anche un aspetto positivo, perché se superata aumenta i meriti e il grado di perfezione dell’uomo: a tal fine ognuno è sottoposto a tentazioni perfettamente corrispondenti alla sua capacità di resistere, si che non gli manchi mai l’opportunità di provare le forze e aumentare i meriti. D’altra parte nessuno si deve cullare nella illusione che l’aiuto di Dio è tale da farci infallibilmente superare la prova: Dio ci dà aiuto sufficiente per <i>poter vincere</i>, non per vincere senz’altro: dipende da noi cooperare per ottenere quella vittoria sulle forze del male che la grazia divina rende possibile: II, 2, 3. 5. 6. In definitiva l’argomentazione di Origene è tesa a dimostrare come l’esplicazione di condotta di vita moralmente impegnata debba tenersi lontana da ambedue gli eccessi: dell’eccessivo sconforto di fronte alla pressione della tentazione, e dell’eccessiva fiducia di fronte alla consapevolezza che Dio è sempre pronto a venirci in aiuto.</p>

  <p class="Normal">L’uomo (= creatura razionale) vive in uno stato di continua tensione, chiamato a scegliere, in ogni momento della sua vita, fra il bene ed il male: la presenza presso ogni uomo di un angelo e di un demonio che lo spingono - senza però poterlo mai coartare - in un senso e nell’altro, sottolineano l’urgenza di questo continuo determinarsi nel bene oppure nel male: III, 2, 4. Per Origene non è possibile assumere un atteggiamento di neutralità indifferente: se l’anima non ha la capacità di volgersi al bene, piuttosto che languire in uno stato di indifferenza morale è meglio per lei volgersi risolutamente al male: infatti potrà accadere che a lungo andare la sazietà del male provochi disgusto e perciò inizio di ravvedimento: III, 4, 3.</p>

  <p class="Normal">Alla varietà di tentazioni che spingono l’uomo al male corrisponde altrettanta varietà di peccati. Altrove Origene la sottolinea facendo corrispondere ad ogni peccato un demonio particolare che spinge gli uomini al peccato cui egli presiede (<i>Ho. Ios</i>., 15, 5. 6; <i>Ho. Lev</i>., 12, 7): invece nei <i>Princìpi</i>, in armonia col carattere sintetico della trattazione, egli preferisce rilevare il peccato fondamentale delle creature razionali che è alla radice degli altri: la negligenza, il venir meno nella vigilanza contro la tentazione esterna e interna: I, 3, 8; I, 4, 1; I, 6, 2; II, 9, 2; III, 3, 6. Essa non va intesa come disattenzione, come distrazione più o meno involontaria nella contemplazione della realtà divina: si configura invece come atto assolutamente volontario, consistente in mancanza di amore provocata da orgoglio, da troppa presunzione nelle proprie capacità (cfr. III, 1, 12; Ho. Ez., 9, 5). <a href="#_FtntDown55" id="_FtntUp55">[55]</a>. Data la continua insidia del demonio ai nostri danni, basta un po’ di trascuratezza per permettergli di insinuarsi in noi e gradatamente di impadronirsi di noi completamente: in tal modo noi veniamo a partecipare di lui e assumiamo la sua immagine che offusca quella di Dio, secondo la quale siamo stati creati: 3, 3; <i>Co. Io</i>., XX, 25 (21) <a href="#_FtntDown56" id="_FtntUp56">[56]</a>.</p>

  <p class="Normal">Come alla base di ogni peccato c’è uno stato di negligenza, alla base della vita moralmente attiva c’è uno stato di continua vigilanza, di continua presenza dell’anima a sé stessa: III, 3, 6; I, 6, 2 in nota. Ma non si tratta soltanto di vigilanza per così dire in stato di difesa, per tener lontano il peccato, quanto soprattutto di attiva partecipazione al bene che Dio ci ha comunicato nell’atto di crearci e che noi volontariamente cerchiamo di far nostro con l'azione. Tale sforzo a realizzare il bene si concreta nell’imitazione di Dio, più specificamente nell’imitazione del logos, della sua anima, della sua vita terrena, in relazione al diverso grado di perfezione dei cristiani secondo il consueto schema dell’ascesa dalle realtà sensibili (= umanità di Cristo) alle realtà intelligibili (= Cristo logos): III, 6, 1 e nota; II, 6, 3; 4. 4, io; I, 6, 2; III, 5, 7; II, 9, 6. In tal modo la nostra partecipazione alla vita e alla realtà divina, derivante dall’essere stati creati ad immagine di Dio (IV, 4, 10 e nota), diventerà sempre maggiore e più stretta in relazione al sempre crescente grado di santità: II, 6, 3; IV, 4, 2. 9. E partecipando del Figlio a livelli sempre più alti (I, 3, 8), realizzeremo finalmente il fine per il quale siamo stati creati, passando dall’immagine alla somiglianza di Dio: III, 6, 1 <a href="#_FtntDown57" id="_FtntUp57">[57]</a>.</p>

  <h4 class="sigil_not_in_toc">La retribuzione</h4>

  <p class="Normal">Nella concezione cosmologica e soteriologica origeniana, improntata a fondamentale ottimismo, non c’è posto per pene assegnate ai peccatori soltanto come punizione del male commesso, così come afferma invece, p. es., Tertulliano. Già abbiamo visto come per Origene la fine del mondo avrebbe comportato la reintegrazione di tutte le creature razionali decadute nella primitiva condizione di dignità e perfezione: alla luce di tale concezione le pene inflitte ai peccatori sono concepite come pene medicinali, inflitte a fine pedagogico per provocare e accelerare il pentimento e l’espiazione delle anime decadute: I, 6, 3; II, 5, 3; II, 10, 6; III, 1, 23; III, 5, 9. Esse vengono assegnate secondo l’analogia del peccato (IV, 3, 10); ma la loro lunghezza e intensità, il modo con cui vengono applicate, la maggiore o minore prontezza con cui colpiscono il peccato sono tutti ordinati in funzione del maggiore bene possibile che da esse potrà trarre il peccatore: III, 1, 12. 13. 17. 23; III, 5, 8; III, 6, 6.</p>

  <p class="Normal">Della qualità delle pene, così come dei premi, Origene tratta specificamente, in polemica con i Millenaristi ed i cristiani materialisti in genere a II, 10, in connessione con il problema della fine del mondo. Ma questo problema per Origene è soprattutto il problema della condizione finale, corporea o incorporea, delle creature razionali: e infatti ancora una volta questa questione viene qui ritrattata: II, 10, 1-3. In tale contesto polemico non ci stupisce che Origene accentui al massimo il carattere non materiale della pena, sì che il fuoco punitore, altrove concepito come fuoco materiale (cfr. II, 10, 4 in nota), qui è interpretato in maniera essenzialmente spirituale, che dà alla trattazione un certo tono di modernità. Sviluppando uno spunto già filoniano, Origene concepisce il fuoco punitore dell’inferno come il rimorso per i propri peccati che affliggerà il peccatore allorché la memoria, in cui essi sono indelebilmente impressi, glieli presenterà tutti uno dopo l’altro (II, 10, 4). Sarà punizione per il peccatore continuare ad essere afflitto, dopo la morte terrena, dalle stesse passioni che prima lo avevano travolto e di cui ora comprende tutta la peccaminosità; sentire l’anima lacerata, priva di armonia interiore e perciò incapace di realizzare il fine per cui Dio l’aveva creata (II, 10, 5). E le tenebre esteriori in cui egli sarà gettato, secondo il vangelo, saranno le tenebre della ignoranza, che priveranno l’anima di ogni luce che possa rischiarare l’intelletto (II, 10, 8): in definitiva Origene concepisce qui la pena del peccato come consapevolezza da parte del peccatore di aver mancato in pieno al fine per cui Dio l’aveva creato.</p>

  <p class="Normal">La trattazione sui premi che allieteranno i beati è successiva e perfettamente parallela a quella sulle pene: II, 11. La polemica contro i Millenaristi è qui particolarmente scoperta: i passi dell'<i>Apocalisse</i> su cui quelli fondavano la speranza di un regno finale di Cristo caratterizzato da straordinario benessere materiale, vengono addotti prima per confutare la troppo letterale e materialistica interpretazione e poi per essere interpretati spiritualmente (II, 11, 1-3). Come pena per il peccatore è la consapevolezza di non aver realizzato il fine per cui Dio l’aveva creato, premio per il giusto sarà la piena realizzazione del suo essere più autentico e dei fini per cui tale essere era stato creato: per il greco Origene l’intelletto dell’uomo (= sua natura più autentica) è fatto soprattutto per conoscere, erciò la sua felicità consisterà soprattutto nel pieno appagamento di questa facoltà: II, 4.</p>

  <p class="Normal">Ma tale appagamento è concepito da Origene in maniera essenzialmente dinamica <a href="#_FtntDown58" id="_FtntUp58">[58]</a>, e il motivo tradizionale dell’ascesa dei beati dalla terra al cielo è inteso insieme come retribuzione e completamento dell’ascesa verso la perfezione cominciata in terra. Punto di partenza sarà il paradiso, per l’occasione collocato in un luogo della terra <a href="#_FtntDown59" id="_FtntUp59">[59]</a> (II, 11, 6), dove i beati finalmente conosceranno le <i>rationes</i> di tutto ciò che sulla terra avviene. Poi comincerà l’ascesa, più o meno sollecita a seconda della capacità di apprendimento dei singoli, e nei cieli ognuno apprenderà le <i>rationes</i> dei misteri di lassù. A tale innalzamento corrisponderà adeguato alleggerimento della materialità del corpo, che diventerà sempre più sottile e perciò più adatto alla sempre crescente dignità e conoscenza dell’anima (II, n, 7). Si passerà così dalle realtà visibili a quelle invisibili: e finalmente l’anima, ridiventata pura creatura razionale (νοῦς, <i>mens</i>) <a href="#_FtntDown60" id="_FtntUp60">[60]</a>, unita con Cristo (III, 6-7 e note), conoscerà faccia a faccia i misteri della realtà divina, nei limiti della sua natura creata: II, 11, 7. Per Origene la somma felicità dei beati tende a risolversi nella conoscenza, nella contemplazione di Dio.</p>

  <h3 class="sigil_not_in_toc"><span class="Vers">4. LA SACRA SCRITTURA.</span></h3>

  <p class="Normal">L’ampia trattazione sulla sacra scrittura di IV, 1-3 chiude i <i>Princìpi</i>: ma in realtà nella struttura logica dell’opera essa occupa un posto preliminare e condizionante tutta la successiva ricerca, perché per Origene la scrittura è lo strumento fondamentale che ci permette di accedere, sempre nei limiti imposti alla nostra natura creata, alla conoscenza della realtà divina. Egli non ignora la tecnica del ragionamento filosofico, la capacità di sfruttare tutte le risorse dell’intelletto per la conquista della verità: ma si sente sicuro di poter conseguire qualche risultato attendibile e concreto soltanto quando il ragionamento poggia sul fondamento sicuro del dato scritturistico: I, 3, 1 e nota.</p>

  <p class="Normal">Per tal motivo la sacra scrittura è stata sempre al centro degli interessi di Origene: egli ha voluto essere ed è stato essenzialmente uno studioso, un interprete del testo sacro, e la quasi totalità della sua smisurata produzione letteraria è stata dedicata alla diretta illustrazione di esso. Le poche opere non dirette immediatamente a questo scopo, come i <i>Princìpi</i>, hanno però nella scrittura il fondamento e, direi, la loro ragion d’essere. Sappiamo che la formazione filosofica di Origene fu molto accurata, certamente superiore alla media delle persone colte del tempo, come riconobbe anche Porfirio: ma essa fu concepita soltanto come propedeutica volta a favorire un sempre più approfondito studio del testo sacro: solo esso infatti permette a chi sa esaminarlo nel contenuto più profondo, al di là della superficie costituita dal senso letterale, un primo contatto con i misteri divini. Solo in cielo, dopo la morte terrena, sarà possibile penetrare pienamente il significato di questi misteri celati sotto la lettera della scrittura: II, 11, 5; ma anche in questa vita un esatto metodo nella sua interpretazione permetterà di raggiungere i primi risultati: IV, 2, 7.</p>

  <p class="Normal">Ma prima di esaminare rapidamente i criteri che Origene fissa per l’interpretazione della scrittura, sarà opportuno premettere qualche cenno su quanto egli espone intorno al suo carattere ispirato.</p>

  <h4 class="sigil_not_in_toc">Ispirazione</h4>

  <p class="Normal">La sacra scrittura, in quanto parola divina, è rivelazione di Cristo, logos = parola divina (I, 3, 1), dove Cristo è inteso insieme come soggetto e oggetto della rivelazione, come colui che rivela ed è rivelato: la lettera del testo costituisce, alla pari del corpo umano assunto, l’involucro che racchiude in sé il logos divino (<i>C. Cels</i>., VI, 77): la sacra scrittura è la permanente incarnazione del logos (Gögler).</p>

  <p class="Normal">La rivelazione e comunicazione della parola divina all’agiografo avviene per ispirazione diretta dello Spirito santo, spirito di Cristo: I, <i>praef</i>., 8; IV, 2, 1, ecc.; ma in questa operazione è implicata l’intera trinità: la volontà del Padre ne è all’origine, il Figlio rende operante questa volontà che si traduce nell’azione ispiratrice dello spirito: IV, 2, 2. 7. Ma chi ci assicura di tale carattere ispirato dei libri considerati sacri dagli Ebrei e dai Cristiani?</p>

  <p class="Normal">Con metodo che ricorda certi procedimenti dell’apologetica moderna Origene dimostra il carattere ispirato della scrittura assumendola inizialmente come mero documento storico: egli ferma la sua attenzione su alcuni passi del VT ritenuti comunemente profezie messianiche: <i>Gen</i>., 49, 10; <i>Deut</i>., 32, 21; <i>Ps</i>., 44, 1 segg.; <i>Is</i>., 7, 14 ecc., e fa vedere come tutte queste profezie si fossero avverate nella persona umana di Cristo: IV, 1, 3 segg. Più in particolare egli si sofferma a far vedere come la straordinaria e irresistibile diffusione del cristianesimo nel mondo, al di là di ogni difficoltà e resistenza anche violenta, fosse stata già predetta da Cristo: se ne deduce la divinità di colui che aveva operato e parlato con tanta autorità, e di conseguenza il carattere divino della sua scrittura: IV, 1, 2.</p>

  <p class="Normal">Con questa dimostrazione Origene non soltanto fissa il carattere divinamente ispirato della scrittura, ma, connettendo insieme per mezzo della realizzazione delle profezie il VT col NT, rivendica in senso antignostico l’unità della rivelazione: il VT è rivelazione di Cristo, perciò del Dio supremo, alla pari del NT, e non rivelazione del Dio inferiore (= demiurgo) come volevano Gnostici e Marcioniti. È ben noto quanto Origene sia stato impegnato dal problema del rapporto fra VT e NT: da una parte la tradizione cristiana aveva chiaramente messo in luce il progresso dalla vecchia alla nuova economia come passaggio dalla prefigurazione, dal simbolo alla realtà: il VT è l’annuncio di Cristo, il NT è la realizzazione di tale annuncio. D’altra parte l’urgenza della polemica antignostica portava a non rilevare troppo questo progresso, per timore di spingersi troppo verso le posizioni dualiste degli avversari. Pressato da queste due esigenze Origene non sempre è riuscito a trovare una posizione franca e sicura, non potendo certo negare il progresso segnato dalla nuova economia, ma cercando sempre di ridurlo nelle proporzioni: cfr. le note a II, 7, 2; III, 3, 1; IV, 1, 6. Il fatto che per Origene, come vedremo, non soltanto il VT presentava valore di simbolo e figura rispetto al NT, ma anche questo rispetto al vangelo eterno, favoriva l'allineamento delle due economie.</p>

  <p class="Normal">Comunque nei <i>Princìpi</i> la superiorità della nuova sulla vecchia economia è rilevata più di una volta, anche se forse più in senso quantitativo che qualitativo, e più da un punto di vista storico che di principio. Con l’avvento di Cristo lo Spirito santo ha effuso i doni della sua grazia molto più largamente che nel passato: e se prima solo qualche privilegiato (Mosè, i profeti) aveva avuto la facoltà di discernere, al di là della lettera, il più vero e profondo significato della parola divina, adesso questa facoltà è concessa nella chiesa ad intere moltitudini: II, 7, 2. A dire il vero, anche gli Scribi e i Farisei avevano posseduto la chiave per interpretare rettamente le scritture secondo lo spirito e non secondo la lettera: IV, 2, 3; ma i Giudei si erano ristretti soltanto alla lettera del testo, immiserendosi nell’osservanza materiale della legge, e cosi si erano privati della possibilità di intendere il vero significato della parola divina: IV, 2, 1. Ciò non avviene nella chiesa, grazie alla fede in Cristo: infatti tutta la economia veterotestamentaria è ordinata a Cristo, e Cristo con la incarnazione e la presenza nella chiesa fornisce a tutti, per poterla intendere, quella chiave che gli Scribi non avevano saputo rettamente adoperare. La scrittura è fitta di misteri e di simboli, non solo il VT ma anche il NT (IV, 2, 3. 9): ma essa è rivelazione di Cristo, e con la sua presenza nella chiesa Cristo l’invera e permette ad ognuno di comprenderne il significato autentico: IV, 1, 6.</p>

  <h4 class="sigil_not_in_toc">Interpretazione</h4>

  <p class="Normal">Origene riferisce come dato tradizionale la convinzione che la sacra scrittura presenta, al di là del senso letterale, un senso spirituale più profondo che sfugge ai più e che può essere raggiunto soltanto dai più degni: I, <i>praef</i>., 8. E la difficoltà di penetrare il senso spirituale della scrittura è stata espressamente voluta dallo Spirito divino ispiratore, per impedire che profonde verità fossero a portata di mano di indegni, che non le avrebbero sapute apprezzare proprio perché conseguite senza fatica: IV, 2, 7. D’altra parte lo studio della scrittura non è presentato da Origene solo come applicazione di carattere teoretico, ma come risultante e coronamento di totale impegno di carattere morale, che merita a chi ne è degno l’aiuto divino indispensabile e sufficiente per poter approfondire la conoscenza della parola divina: ibid. In definitiva, lo stesso spirito che ha ispirato la composizione del testo sacro nei suoi molteplici significati ispira e guida l’interprete: IV, 2, 7; II, 7, 2; I, <i>praef</i>., 8.</p>

  <p class="Normal">La difficoltà di intendere pienamente il senso della parola divina - come abbiamo accennato - consiste specificamente nel fatto che il suo senso più profondo ed essenziale, il senso spirituale, è celato sotto l’espressione letterale, che lo ricopre e lo riveste come un velo, un indumento, un corpo: III, 6, 1; IV, 1, 6; IV, 2, 8. La difficoltà di penetrare lo spirito del testo sacro al di là della lettera ha fatto sì che tanti si siano arrestati, nel contatto con la scrittura, al senso esteriore e carnale: di qui il loro cadere nell’errore, derivato dal fatto che il senso letterale, pur in sé non erroneo, non rappresenta il fine primario che si è proposto lo spirito ispiratore, ma soltanto elemento propedeutico che deve indirizzare al senso più profondo. Venendo a mancare questo approfondimento, la conoscenza della scrittura risulta monca, e ciò provoca l’errore: in esso sono caduti gli Ebrei, fermi nell’osservanza puramente materiale della legge mosaica, il cui vero contenuto era spirituale, e gli Gnostici che un apprezzamento troppo letterale degli antropomorfismi del VT ha spinto a scorgere nel Dio creatore una divinità inferiore al Dio supremo: tale erroneo apprezzamento, anche se non diretto a conclusioni dualiste, è condiviso da molti <i>simpliciores</i> della chiesa: IV, 2, 1.</p>

  <p class="Normal">La distinzione fra significato letterale e significato spirituale che non si escludono ma si integrano a vicenda, ereditata dalla tradizione, viene sviluppata da Origene nel senso di estenderla ad ogni passo della scrittura e di distinguere più tipi di significato spirituale: IV, 2, 4; IV, 3, 5. Ciò è conseguenza, almeno in parte, della pluralità di influssi che hanno operato su lui: dalla tradizione gli veniva l’interpretazione spirituale vera e propria, la tipologia - per dirla con termine moderno -, secondo cui fatti e figure del VT erano da interpretare orizzontalmente come prefigurazione, simbolo di fatti e figure del NT; da Filone soprattutto gli veniva l’interpretazione di tipo morale, che riferiva la lettera del testo sacro alle vicende dell’anima umana in lotta fra il bene ed il male; dagli Gnostici - ma forse non solo da loro - gli veniva la tendenza a interpretare verticalmente le realtà terrene che gli forniva il testo sacro come simbolo di realtà del mondo celeste <a href="#_FtntDown61" id="_FtntUp61">[61]</a>.</p>

  <p class="Normal">Per organizzare e comporre sistematicamente questi disparati influssi Origene è ricorso ad una tripartizione dei sensi della scrittura (IV, 2, 4), connettendoli, sulle tracce di Filone e di Clemente, con la tricotomia antropologica paolina spirito-anima-carne e la distinzione dei cristiani nelle tre categorie dei <i>simpliciores </i>(<i>incipientes), progredientes </i>e<i> perfecti</i> <a href="#_FtntDown62" id="_FtntUp62">[62]</a>, secondo la correlazione</p>

  <p class="Normal">corpo senso letterale <i>incipientes</i></p>

  <p class="Normal">anima senso morale <i>progredientes</i></p>

  <p class="Normal">spirito senso spirituale <i>perfectì</i></p>

  <p class="Normal">Da questa sistemazione emerge chiaramente la minore importanza che Origene annette al senso letterale della scrittura <a href="#_FtntDown63" id="_FtntUp63">[63]</a>: esso è utile per l’edificazione dei molti che non hanno capacità di intendere più a fondo (IV, 2, 6. 8), ma ha valore essenzialmente propedeutico, in quanto deve indirizzare alla ricerca del senso più profondo. Il senso morale, utile per i <i>progredientes</i>, consiste in norme di carattere pratico e morale che si traggono dalla lettera del testo sacro, e molti si possono giovare di loro: IV, 2, 6. Ma l’interesse di Origene è tutto per il senso spirituale, per il senso più profondo della scrittura, accessibile solo a pochi perfetti e solo dopo assiduo e tenace contatto col testo sacro <a href="#_FtntDown64" id="_FtntUp64">[64]</a>. Nella larga esemplificazione che in questo senso Origene fornisce a IV, 3, 6 segg. confluiscono e interferiscono due distinte linee interpretative: da una parte abbiamo l’interpretazione verticale che riferisce le vicende terrene narrate nelle scritture alle vicende celesti delle potenze angeliche e avverse: sfruttando al massimo pochi spunti scritturistici con procedimento in più punti arbitrario, Origene espone qui tutta la sua dottrina delle anime preesistenti e delle loro vicende celesti: IV, 3, 6-12. L'altra linea interpretativa è quella della tradizionale tipologia orizzontale. Ma Origene non si contenta di interpretare il VT come figura del NT ed estende lo stesso criterio interpretativo al NT: se esso da una parte è realtà di fronte al simbolo del VT, dall’altra rappresenta la figura, il simbolo, l’ombra rispetto al vangelo eterno di cui parla l'<i>Apocalisse</i>, cioè rispetto alla piena realizzazione delle promesse divine che avverrà alla fine dei tempi: IV, 3, 13; 6, 8. In questa prospettiva le due linee interpretative coincidono nella concezione origeniana della apocatastasi finale.</p>

  <p class="Normal">Per tornare alla tecnica interpretativa esposta da Origene, vediamo come egli, sùbito dopo aver parlato di tre sensi della scrittura, osservi come alcuni passi di essa siano privi del senso letterale e presentino soltanto un senso morale e uno spirituale: 2, 5 <a href="#_FtntDown65" id="_FtntUp65">[65]</a>. Ci introduciamo così nell’aspetto più arbitrario - almeno agli occhi del lettore moderno - della esegesi origeniana. Per poterlo valutare storicamente dobbiamo considerare l’apprezzamento testuale eccessivamente rigido che costituiva per ogni esegeta antico la base dell’interpretazione, per cui talvolta non si teneva conto, o non si voleva tener conto <a href="#_FtntDown66" id="_FtntUp66">[66]</a>, neppure del fatto che la scrittura si esprime spesso in linguaggio figurato: ad una esegesi così rigida il testo sacro presentava spesso difficoltà insormontabili nel senso letterale, presentandosi indegno del carattere di scritto divinamente ispirato. Tale preoccupazione era aumentata dalle esigenze della polemica antignostica e antimarcionita, perché gli eretici spesso fondavano le loro dottrine sull’apprezzamento letterale di passi del VT <a href="#_FtntDown67" id="_FtntUp67">[67]</a>. L’abbandono della lettera in favore dell’interpretazione allegorica eliminava tutte queste difficoltà.</p>

  <p class="Normal">D’altra parte Origene era ben consapevole dell’arbitrio cui si esponeva una indiscriminata interpretazione di tipo allegorico, ben conoscendo gli eccessi cui su questa strada erano giunti gli Gnostici: perciò egli ha cura di rilevare che il senso letterale del testo sacro fa difetto soltanto poche volte (IV, 3, 4), dove tale mancanza ha proprio lo scopo di far capire all’interprete che lì bisogna cercare un senso più profondo (IV, 2, 9; per gli esempi addotti cfr. IV, 3, 1-3) <a href="#_FtntDown68" id="_FtntUp68">[68]</a>; e ammonisce che la ricerca del senso spirituale non deve procedere in maniera indiscriminata, ma deve fondarsi su determinati <i>Princìpi</i>, p. es., rilevando la connessione fra la lettera e il significato spirituale (IV, 2, 9; IV, 3, 4) e cercando di interpretare la scrittura con la scrittura: IV, 3, 5 <a href="#_FtntDown69" id="_FtntUp69">[69]</a>. In definitiva, la semplicità schiva dei tradizionali orpelli retorici con cui si presenta il testo sacro <a href="#_FtntDown70" id="_FtntUp70">[70]</a> non deve trarre in inganno l’interprete: essa è stata voluta proprio per far risaltare la divinità del contenuto: IV, 1, 7; IV, 3, 15.</p>

  <p class="Normal">Molti aspetti dell’esegesi origeniana sconcertano il lettore moderno: e già nell’antichità Origene fu accusato di eccessivo allegorismo. Ma si tenga presente che l’allegorismo era allora norma comune a cristiani e pagani per interpretare i loro testi, e le esigenze della polemica antignostica ne favorivano l’eccesso: i richiami di allora alla lettera del testo a volte erano tutt’altro che obiettivi <a href="#_FtntDown71" id="_FtntUp71">[71]</a>, e comunque l’esegesi di questo tipo facilmente si presentava come opera di persone incolte e incapaci di fare di meglio. Non si dimentichi neppure che proprio Origene ha dato impulso al sistematico studio filologico e letterale della scrittura in ambiente cristiano e che ha cercato di organizzare «scientificamente» anche l’esegesi allegorica. Tutto ciò ha fatto di lui un interprete superiore ai maestri gnostici ed ha privato questi della presunzione di superiorità di fronte al cristiano comune, di cui andavano orgogliosi e che costituiva il loro migliore mezzo di propaganda. Ma soprattutto bisogna cercare di scorgere il valore più autentico dell’esegesi di Origene in armonia con le linee direttrici del suo pensiero: per lui il rapporto fra il testo sacro e il cristiano non si configura staticamente come apprendimento passivo di un contenuto dato, bensì dinamicamente come sforzo da parte del cristiano di penetrare sempre più a fondo il senso inesauribile della parola divina, in relazione al proprio grado di perfezione ed alla tenacia nell’applicazione. In questo senso la distinzione di tre sensi della scrittura e di tre gradi di perfezione fra i cristiani ha valore esclusivamente pratico: in realtà infiniti sono i significati della parola divina e parallelamente infiniti sono i livelli ai quali si può progressivamente partecipare di lei aumentando la propria condizione spirituale. Il rapporto fra il cristiano e la scrittura è per Origene rapporto eminentemente esistenziale, sempre vario e mutevole in relazione alla varia disposizione spirituale, proprio cosi come ci si è già configurato il rapporto fra il cristiano ed il logos. E la corrispondenza non è certo casuale, in quanto la sacra scrittura è espressione e rivelazione del logos.</p>

  <hr/>

  <p class="NotaPie"><a href="#_FtntUp1_2" id="_FtntDown1_2">[1]</a> Qui Origene identifica Dio padre col <i>noûs,</i> ma altrove ne parla anche come al di là del <i>noûs</i> e della <i>ousia,</i> secondo un’oscillazione che cogliamo variamente nella filosofia platonica dell’epoca: cfr. I, 1, 6 in nota.</p>

  <p class="NotaPie"><a href="#_FtntUp2_2" id="_FtntDown2_2">[2]</a> Origene ha fatto senz’altro suo il concetto platonico secondo cui il bene si identifica con l’essere e il male col non essere: cfr. <i>Co. Io.,</i> II, 13 (7); <i>De Pr.,</i> II, 9, 2; I, 3, 8 in nota.</p>

  <p class="NotaPie"><a href="#_FtntUp3_2" id="_FtntDown3_2">[3]</a> Per una possibile interpolazione di Rufino su questo punto cfr. la nota <i>ad loc</i>.</p>

  <p class="NotaPie"><a href="#_FtntUp4_2" id="_FtntDown4_2">[4]</a> I, 2, 6 si parla di unità del Padre del Figlio quanto alla <i>natura </i>e alla <i>substantia</i>. Ma si tratta almeno in parte di interpolazione rufiniana. Su questo e sull’uso e il valore di termini come <i>hypostasis, ousia, </i>ecc. cfr. le note a I, 2, 2. 6.</p>

  <p class="NotaPie"><a href="#_FtntUp5_2" id="_FtntDown5_2">[5]</a> In questo senso Origene a <i>Co. Io</i>., I, 2-3, sulle tracce dell’evangelista, distingue il Padre come ὁ θεός dal Figlio θεός.</p>

  <p class="NotaPie"><a href="#_FtntUp6_2" id="_FtntDown6_2">[6]</a> Origene non ammette un mondo delle idee autonomo e separato alla maniera di Platone, ma lo colloca nel logos, alla maniera di Filone e di altri filosofi medioplatonici (I, 2, 2; I, 4, 4-5; II, 3, 6).</p>

  <p class="NotaPie"><a href="#_FtntUp7_2" id="_FtntDown7_2">[7]</a> Delle <i>epinoiai</i> del Figlio Origene tratta lungamente nel libro I del <i>Commento a Giovanni</i>.</p>

  <p class="NotaPie"><a href="#_FtntUp8_2" id="_FtntDown8_2">[8]</a> Sulla sua funzione soteriologica cfr. la nota a II, 6, 3.</p>

  <p class="NotaPie"><a href="#_FtntUp9_2" id="_FtntDown9_2">[9]</a> Ma anche se Origene è giunto a considerare lo Spirito santo come creatura, è fuor di dubbio che egli l’ha considerato come creatura assolutamente inconguagliabile con le altre creature create dal nulla: infatti lo Spirito santo, come dimostrano le sue prerogative, è di natura e di carattere divino: cfr. <i>infra</i></p>

  <p class="NotaPie"><a href="#_FtntUp10_2" id="_FtntDown10_2">[10]</a> In definitiva, il termine procedere che diventerà tecnico per esprimere la derivazione dello Spirito santo dal Padre per mezzo del Figlio ebbe per i teologi greci soltanto valore limitativo e negativo, in quanto escludeva che tale derivazione potesse essere considerata come un'altra generazione parallela a quella del Figlio o come un atto creativo alla pari di quello da cui aveva tratto origine il mondo. Ma sulle modalità di questa processione non era possibile affermare alcunché di preciso.</p>

  <p class="NotaPie"><a href="#_FtntUp11_2" id="_FtntDown11_2">[11]</a> Altrove (<i>Co</i>. <i>Io.,</i> II, 10 [6]) Origene le definisce tre <i>ipostasi,</i> cioè tre realtà distinte e individue.</p>

  <p class="NotaPie"><a href="#_FtntUp12_2" id="_FtntDown12_2">[12]</a> Si rilevi il carattere dinamico di questa definizione: anche lo Spirito santo è definito potenza santificante (I, 1, 3). Da Origene Dio è concepito più come fare che come essere: e collocata in questa prospettiva la sua concezione dell’unità del Padre e del Figlio vista come unità di volere e di azione acquista particolare risalto e significato. Tale aspetto dinamico caratterizza i punti più svariati della dottrina origeniana.</p>

  <p class="NotaPie"><a href="#_FtntUp13_2" id="_FtntDown13_2">[13]</a> IV, 4, 5 si parla di <i>una et incorporea natura trinitatis:</i> ma l’espressione solleva qualche riserva quanto all’autenticità, soprattutto per <i>una natura</i>: cfr. la nota <i>ad loc</i>.</p>

  <p class="NotaPie"><a href="#_FtntUp14_2" id="_FtntDown14_2">[14]</a> Ciò vale soprattutto per lo Spirito santo, in quanto Origene tende .a risolvere il rapporto Dio-mondo attraverso la sola mediazione del Figlio (= logos). Di qui il carattere accessorio che talvolta rivela la funzione dello Spirito santo.</p>

  <p class="NotaPie"><a href="#_FtntUp15_2" id="_FtntDown15_2">[15]</a> Cfr. anche <i>Co. Io.,</i> II, 10 (6).</p>

  <p class="NotaPie"><a href="#_FtntUp16_2" id="_FtntDown16_2">[16]</a> I, 3, 7 è scritto <i>nihil in trinitate maius minusve dicendum est</i>: l’espressione è stata considerata interpolata da Rufino in quanto contraddittoria rispetto alla gradazione introdotta poco prima (I, 3, 5) fra le tre ipostasi divine. Ma forse l’espressione può essere considerata autentica, a patto di darle una portata molto specifica e ristretta in relazione al contesto: cfr. la nota <i>ad loc</i>.</p>

  <p class="NotaPie"><a href="#_FtntUp17_2" id="_FtntDown17_2">[17]</a> Per questa dottrina, che irrigidisce e deforma la distinzione paolina fra spirito-anima-carne, cfr. <span class="Vers">F.-M.</span> <span class="Vers">Sagnar</span>., <i>La gnose valentinienne et le témoignage de Saint Irénée,</i> Paris, 1947.</p>

  <p class="NotaPie"><a href="#_FtntUp18_2" id="_FtntDown18_2">[18]</a> Questa dottrina, variamente esposta nei <i>Princìpi,</i> è ricordata più o meno di passaggio anche in altre opere: cfr. I, 7, 4 in nota. Origene la armonizza con il dogma della creazione di tutti gli esseri, anche di quelli razionali, da parte di Dio, che gli veniva dalla tradizione ecclesiastica e che egli variamente ricorda: cfr., p. es., I, <i>praef</i>., 4; I, 7, 1.</p>

  <p class="NotaPie"><a href="#_FtntUp19_2" id="_FtntDown19_2">[19]</a> Il libero arbitrio rappresenta per Origene carattere costitutivo ed essenziale della natura della creatura razionale (II, 1, 2) e fondamento della diversità per cui le singole creature si distinguono e si determinane individualmente una rispetto all'altra: III, 6, 7.</p>

  <p class="NotaPie"><a href="#_FtntUp20_2" id="_FtntDown20_2">[20]</a> Fra esse fa spicco l’anima di Cristo, cioè quella creatura che più di ogni altra ha aderito col massimo di vigore e di intensità al logos sì da meritare di unirsi a lui indefettibilmente e da costituire, al momento della incarnazione, l’anima del corpo rivestito dal logos: II, 6, 3-6.</p>

  <p class="NotaPie"><a href="#_FtntUp21_2" id="_FtntDown21_2">[21]</a> lo stesso vale per tutta la natura materiale, che perciò non può essere definita intrinsecamente cattiva. La concezione origeniana delle anime preesistenti ai corpi e cadute in essi per effetto del peccato ha fatto pensare che su di lui si sia esercitato l’influsso gnostico. Ma si tratta di dottrina di origine platonica e diffusa in area ben più ampia di quella specificamente gnostica, e Origene proprio con Platone la connette esplicitamente: <i>C. Cels</i>., IV, 40. Per di più egli se ne serve - come abbiamo rilevato - proprio in funzione antignostica. E rispetto a Platone va notato che egli se ne serve in funzione soteriologica, senza annettere apprezzabile importanza alla sua funzione gnoseologica, fondamentale in quello: cfr. la nota a I, 7, 4. A sostegno scritturistico Origene adduce costantemente gli esempi di Giacobbe Geremia e Giovanni da cui ricavare una elezione divina anteriore alla nascita, e perciò compatibile con la giustizia e imparzialità di Dio solo a condizione di ipotizzare meriti anteriori alla nascita che giustificassero il favore divino: I, 7, 4; II, 9, 5. 7; III, 3, 5; III, 4, 1. Ma al suo acume non sfuggiva la scarsa forza probatoria di questi esempi (cfr. l'inizio di II, 9, 7): di qui la cautela con cui la dottrina è introdotta solo a titolo di ipotesi: II, 9, 6.</p>

  <p class="NotaPie"><a href="#_FtntUp22_3" id="_FtntDown22_2">[22]</a> Cfr. L'<i>immaculatae permanent </i>di I, 5, 5<i></i>.</p>

  <p class="NotaPie"><a href="#_FtntUp23_2" id="_FtntDown23_2">[23]</a> Questa armonizzazione dei vari dati origeniani sulla questione non esclude che Origene possa aver oscillato talvolta verso la concezione più tipicamente greca del ritorno puro e semplice alla condizione originaria da parte della totalità delle creature razionali. Ma a noi qui basta rilevare la presenza in lui anche della concezione del progresso graduale dall’inizio alla fine: si tratta del resto di concezione tradizionale in ambiente alessandrino: cfr. la nota a III, 6, 1.</p>

  <p class="NotaPie"><a href="#_FtntUp24_2" id="_FtntDown24_2">[24]</a> La stessa osservazione va fatta a proposito dell’Anat. II del 553 fiduciosamente inserito dal Koetschau per colmare una presunta lacuna a II, 8, 3, dove si parla di caduta dei cherubini troni angeli, ecc.: sappiamo infatti che questi anatematismi prendono di mira non direttamente Origene bensì l’origenismo del vi secolo: cfr. il cap. 1 di questa <i>Introduzione</i>. Sulla supposta lacuna cfr. la nota <i>ad loc</i>.</p>

  <p class="NotaPie"><a href="#_FtntUp25_2" id="_FtntDown25_2">[25]</a> Per l’altra eccezione costituita dalle creature razionali incorporate in corpi umani non per demerito ma per recare aiuto alle creature peccatrici cfr. <i>infra</i>. Per l’esame dettagliato di questo e degli altri passi che riguardano questo problema cfr. anche quanto ho osservato in « Riv. Cult. Class, e Med. », 1962, pp. 180 segg.</p>

  <p class="NotaPie"><a href="#_FtntUp26_2" id="_FtntDown26_2">[26]</a> Ma proprio questo carattere di assolutezza può costituire il punto debole di questo passo: sappiamo infatti che almeno l’anima di Cristo non aveva peccato. Si noti che Origene qui sembra interessato non tanto a rilevare l’universalità del peccato quanto la sua natura, alla luce della concezione platonica secondo cui il male è carenza di bene.</p>

  <p class="NotaPie"><a href="#_FtntUp27_2" id="_FtntDown27_2">[27]</a> Si noti in questo senso che proprio a Rufino dobbiamo il passo di II, 9, 2 che è il più significativo nel prospettare la caduta delle creature razionali come universale.</p>

  <p class="NotaPie"><a href="#_FtntUp28_2" id="_FtntDown28_2">[28]</a> Cfr. anche <i>Ho. Ez</i>., 1, 1 e <span class="Vers">Hier</span>., <i>In Eph</i>., I, PL XXVI, 477, di sicura derivazione origeniana. Per la natura angelica di queste creature cfr. la nota a II, 9, 7.</p>

  <p class="NotaPie"><a href="#_FtntUp29_2" id="_FtntDown29_2">[29]</a> Cfr. l’interesse di Origene già a partire da I, <i>praef</i>., 8 seg. A IV, 3, 15 egli osserva che al termine ἀσώματος della filosofia greca corrisponde per significato nella scrittura ἀόρατος.</p>

  <p class="NotaPie"><a href="#_FtntUp30_2" id="_FtntDown30_2">[30]</a> Cor., 15, 44 costituisce il fulcro della dottrina origeniana della permanenza del corpo nell’apocatastasi finale. La discussione su questo problema è anche ripresa sommariamente nella ricapitolazione finale (IV, 4, 8).</p>

  <p class="NotaPie"><a href="#_FtntUp31_2" id="_FtntDown31_2">[31]</a> Cfr. I, <i>praef.,</i> 3. Per la testimonianza di Atanasio cfr. <i>Decr. Nic. </i>Syn., <i>27</i></p>

  <p class="NotaPie"><a href="#_FtntUp32_2" id="_FtntDown32_2">[32]</a> Rileviamo ancora che la concordanza fra Rufino e Girolamo non permette di revocare in dubbio questa sospensione di giudizio da parte di Origene.</p>

  <p class="NotaPie"><a href="#_FtntUp33_2" id="_FtntDown33_2">[33]</a> Cfr., p. es., in senso favorevole all’incorporeità finale <i>Co. Io</i>., I, 17 e <i>Martyr</i>., 3 e 13, dove l’argomento dell’opera spinge ad esasperare il dualismo anima-corpo e il disprezzo per quest’ultimo. Ma a <i>Co. Mat</i>. XVII, 30 si parla di corpi celesti dei risorti uguali a quelli degli angeli. E qualche passo in cui Origene parla di condizione finale fuori dal corpo (<i>Co</i>. <i>Io</i>., XIII, 14) può essere inteso in senso relativo, cioè in riferimento soltanto al corpo pesante da cui siamo oppressi in questa terra.</p>

  <p class="NotaPie"><a href="#_FtntUp34_3" id="_FtntDown34_2">[34]</a> Ma al tempo di Origene tale concezione era generalizzata anche in ambiente platonico: cfr. la nota a II, 1, 4</p>

  <p class="NotaPie"><a href="#_FtntUp35_1" id="_FtntDown35_1">[35]</a> La dottrina del corpo delle creature razionali elaborata da Origene con le sue sottigliezze e incertezze era tale da provocare facilmente l’accusa a carico del suo autore di affermare la metensomatosi (o metempsicosi che dir si voglia): tale accusa in effetto è stata ripetutamente mossa ad Origene dagli antichi e variamente ripresa dai moderni: cfr. da ultimo <span class="Vers">Kettler</span>, op. cit., pp. 18 segg. Per la discussione sull’unico passo dei Princìpi in cui Origene tratta <i>ex professo</i> della questione con soluzione negativa, come è costretto ad ammettere lo stesso Girolamo, cfr. le note a I, 8, 4. In linea generale basterà qui ricordare che senza dubbio la concezione origeniana del rapporto anima-corpo lo portava a considerare con interesse la dottrina della metensomatosi: cfr., p. es., la problematica esposta a <i>Co. Io</i>., VI, 14 (7). Ma è altrettanto fuor di dubbio che, in ossequio all’insegnamento tradizionale della chiesa, Origene ha ripetutamente condannato questa dottrina: cfr., p. es., <i>Co. Io</i>., VI, 11 (7): <i>C. Cels</i>., I, 13: VII, 32 e i passi riportati da Panfilo a <i>Apol</i>., PG XVII, 608 segg. Si veda con quanta precisione a <i>C. Cels</i>., V, 29 Origene distingue la dottrina della incorporazione delle anime in corpi umani da quella della trasmigrazione da un corpo all’altro.</p>

  <p class="NotaPie"><a href="#_FtntUp36_1" id="_FtntDown36_1">[36]</a> Che invece risulta negata dalla teoria dell’incorporeità finale. Sull’esistenza della materia <i>per intervalla</i> cfr. <i>infra</i>.</p>

  <p class="NotaPie"><a href="#_FtntUp37_1" id="_FtntDown37_1">[37]</a> Il problema del corpo delle creature razionali è trattato da Origene sempre in relazione alla apocatastasi finale, per far quadrare la sua dottrina col dogma della resurrezione dei corpi. Ma dalla equazione fine = principio se ne ricava l’estensione alla condizione iniziale. A questo proposito Origene ama distinguere la creazione di <i>Gen</i>., 1, 27 (l’uomo ad immagine = anima = creatura razionale) da quella di 2, 7 (uomo fatto di polvere = corpo derivante dal peccato): cfr., p. es., <i>Co. Io</i>., XX, 22 (20). Ma a volte Origene, sulle tracce di Filone (<i>Quaest. Gen</i>., 53) e degli Gnostici (<i>Exc. ex Theod</i>., 51), riferisce al corpo rivestito dai progenitori in conseguenza del peccato le tuniche di pelle di Gen., 3, 21: in questo ordine d’idee la creazione di <i>Gen</i>., 2, 7 poteva essere da lui riferita al corpo sottile e luminoso di cui Adamo (= creature razionali) era rivestito nel paradiso (= condizione iniziale di perfezione). In questo senso si può addurre un passo di Procopio (PG LXXXVII, 221) la cui provenienza origeniana può difficilmente essere revocata in dubbio: cfr. quanto ho osservato a questo proposito in « Aevum », 1962, pp. 370 segg.</p>

  <p class="NotaPie"><a href="#_FtntUp38_1" id="_FtntDown38_1">[38]</a> In effetto, anche tenendo conto delle alterazioni rufiniane, essa risulta molto meno sviluppata dell’altra nei Princìpi. E proprio in un passo tramandato da Girolamo si coglie a suo riguardo una sottolineata sfumatura ipotetica da parte di Origene: cfr. IV, 4, 8.</p>

  <p class="NotaPie"><a href="#_FtntUp39_1" id="_FtntDown39_1">[39]</a> Si noti la perfetta corrispondenza fra I, 3, 3 e <i>Co. Io</i>., I, 17 (18) nel riferimento al <i>Pastore</i> di Erma</p>

  <p class="NotaPie"><a href="#_FtntUp40_1" id="_FtntDown40_1">[40]</a> Per valutare esattamente questo concetto origeniano, si tenga presente che per una mentalità platonica il mondo delle forme ideale era assolutamente reale. E nello stesso ordine d’idee a <i>Co. Io</i>., XIX, 22 (5) il logos è definito mondo molteplice e vario.</p>

  <p class="NotaPie"><a href="#_FtntUp41_1" id="_FtntDown41_1">[41]</a> Cfr. anche <i>C. Cels</i>., IV, 69. Sulla base di questa concezione Origene rileva l’esistenza della materia <i>per intervalla</i>, cioè ogni volta che i movimenti delle creature razionali renderanno necessaria la sua presenza e la sua creazione da parte di Dio.</p>

  <p class="NotaPie"><a href="#_FtntUp42_1" id="_FtntDown42_1">[42]</a> Che comunque abbiamo visto ben messo in evidenza a II, 3, 5.</p>

  <p class="NotaPie"><a href="#_FtntUp43_1" id="_FtntDown43_1">[43]</a> Cioè il nostro attuale mondo quale risulta in ogni sua parte da vari movimenti delle creature razionali.</p>

  <p class="NotaPie"><a href="#_FtntUp44_1" id="_FtntDown44_1">[44]</a> Si aggiunga che Origene colloca in zone del cielo diverse (= più basse) da quelle abitate dai beati (= angeli) i demoni, che per altro sono all’opera anche nel mondo terrestre a danno degli uomini: IV, 3, 9; III, 2 <i>passim</i>, I, 6, 3.</p>

  <p class="NotaPie"><a href="#_FtntUp45_1" id="_FtntDown45_1">[45]</a> In quanto sede finale, essa è stata anche sede iniziale = paradiso (terrestre). E in tal senso si leggono varie affermazioni in Origene. Fa eccezione II, n, 6 dove il paradiso viene collocato su questa terra (= arida). Ma si tratta di un contesto in cui Origene non tien conto della distinzione arida-terra vera tanto rilevata altrove: cfr. la nota <i>ad loc</i>.</p>

  <p class="NotaPie"><a href="#_FtntUp46_1" id="_FtntDown46_1">[46]</a> Cioè il mondo divino del pleroma e il mondo della materia prodotto dalla degradazione e dal peccato.</p>

  <p class="NotaPie"><a href="#_FtntUp47" id="_FtntDown47">[47]</a> Cfr. <i>C. Cels</i>., VII, 31.</p>

  <p class="NotaPie"><a href="#_FtntUp48" id="_FtntDown48">[48]</a> Perciò la condizione stessa dell’anima umana è derivata dal peccato e tutte le anime sono creature peccatrici ad eccezione dell'anima di Cristo e dei pochi eletti incorporati in corpi umani per essere di aiuto alle altre anime: cfr. <i>supra</i>. Il peccato di Adamo simboleggia la caduta di tutte le anime (e delle creature razionali in genere): cfr. la nota a III, 5, 1.</p>

  <p class="NotaPie"><a href="#_FtntUp49" id="_FtntDown49">[49]</a> Per gl’indispensabili riferimenti cfr. la nota <i>ad loc</i>. Si noti però che nella tradizione filosofica il collegamento fra i concetti di anima e di freddo non provocava il deprezzamento dell’anima, come vediamo invece in Origene. Tale deprezzamento in connessione col concetto di freddo è invece attestato in area gnostica: cfr. <i>Evang. Verit</i>., 34. D’altra parte il deprezzamento dell’anima si aveva già nello schema spirito-anima-carne di cui ci occuperemo or ora. E cfr. anche quanto ho osservato in « Riv. St. Lett. Relig. », 1966, pp. 9 segg.</p>

  <p class="NotaPie"><a href="#_FtntUp50" id="_FtntDown50">[50]</a> Per Origene la personalità dell’uomo si identifica sostanzialmente con l’anima; il corpo ha soltanto funzione accessoria: cfr. la definizione di IV, 2, 7 <i>dico uomini le anime che si servono dei corpi</i>. È superfluo rilevare ancora che, secondo la concezione della corporeità iniziale e finale delle creature razionali, l’anima a causa del peccato ha rivestito un corpo più pesante e spesso di quello di cui prima era dotata, o meglio, ha subito la trasformazione di quello stesso corpo da leggero e sottile a spesso e pesante: cfr. <i>supra</i>.</p>

  <p class="NotaPie"><a href="#_FtntUp51" id="_FtntDown51">[51]</a> Non si deve neppure trascurare l’oscillazione di Origene in merito alla natura del corpo che ora è visto come elemento accessorio del composto umano e destinato anche lui alla salvezza (= trasformazione da corpo pesante a corpo sottile e celeste): oltre i passi già citati a II, 3 e III, 6, cfr. <i>Dial. c. Her</i>., 7; ora invece, con maggiore aderenza al tradizionale dualismo platonico, ed anche in riferimento al concetto paolino di carne, è visto come principio attivo che contrasta l’azione dello spirito sull’uomo: cfr. III, 4, 2.</p>

  <p class="NotaPie"><a href="#_FtntUp52" id="_FtntDown52">[52]</a> Sull’arbitrarietà delle accuse di semipelagianesimo mosse ad Origene cfr. la nota a III, 1, 19.</p>

  <p class="NotaPie"><a href="#_FtntUp53" id="_FtntDown53">[53]</a> La distinzione fra sapienza del mondo e sapienza dei principi di questo mondo permette a Origene valutazione non negativa delle scienze profane che erano a base della istruzione scolastica dell’epoca: cfr. le note a III, 3, 2.</p>

  <p class="NotaPie"><a href="#_FtntUp54" id="_FtntDown54">[54]</a> Sulle oscillazioni di Origene nel rapporto fra demonio e tentazione cfr. la nota a III, 2, 2.</p>

  <p class="NotaPie"><a href="#_FtntUp55" id="_FtntDown55">[55]</a> I, 3, 8 la radice del peccato delle creature razionali è vista ellenisticamente nel κόρος nella <i>satietas</i> di bene che spinge al male: cfr. nota <i>ad loc</i>. Quanto al peccato di Satana, Origene ora lo considera di superbia ora di invidia: cfr. le note a I, 5, 5 e IV, 1, 12.</p>

  <p class="NotaPie"><a href="#_FtntUp56" id="_FtntDown56">[56]</a> Sull’immagine di Dio che può essere offuscata dal peccato, ma non andar perduta cfr. la nota a IV, 4, 10.</p>

  <p class="NotaPie"><a href="#_FtntUp57" id="_FtntDown57">[57]</a> Abbiamo qui uno dei pochi spunti di carattere mistico in quest’opera di carattere eminentemente speculativo. Per il motivo dei sensi spirituali cfr. I, 1, 9; IV, 4, 10 e note; per il motivo dell’ascesa, ma limitato alla vita ultraterrena cfr. II, n, 6-7.</p>

  <p class="NotaPie"><a href="#_FtntUp58" id="_FtntDown58">[58]</a> A volte egli sembra prospettarlo come progresso senza fine: cfr. la nota a II, 3, 7.</p>

  <p class="NotaPie"><a href="#_FtntUp59" id="_FtntDown59">[59]</a> Origene qui non sembra tener conto della distinzione fra arida-terra e firmamento-cielo variamente introdotta altrove: cfr. le note <i>ad loc</i>.</p>

  <p class="NotaPie"><a href="#_FtntUp60" id="_FtntDown60">[60]</a> In questo contesto cosi ellenicamente intellettualistico non si fa più parola, secondo il passo riferito da Girolamo, del corpo delle creature razionali: ma cfr. quanto abbiamo già osservato supra sulle incertezze di Origene in argomento.</p>

  <p class="NotaPie"><a href="#_FtntUp61" id="_FtntDown61">[61]</a> Non so quanto a ragione si consideri tipicamente gnostico questo tipo di interpretazione scritturistica, di cui cogliamo tracce nel più antico ambiente giudeocristiano: si veda, p. es., la vecchia interpretazione della parabola evangelica del buon Samaritano ricordata da Origene a <i>Ho. Luc</i>., 34, 3, dove il mercante che scendeva da Gerusalemme a Gerico è assunto come simbolo di Adamo caduto dal paradiso (collocato in cielo) sulla terra. Interpretazioni di questo genere potevano anche originare da ambienti influenzati dalla letteratura apocalittica, che non sarebbe corretto assimilare senz’altro allo gnosticismo. E sull’importanza che ha la dimensione verticale nell’esegesi cristiana ha di recente attirato l’attenzione <span class="Vers">Crouzel</span>, in «Bull. Litt. Eccl. », 1964, pp. 161 segg. Per l’affinità fra l’esegesi origeniana e l’esegesi gnostica nei procedimenti tecnici sui quali si fonda l’interpretazione della scrittura cfr. quanto ho osservato in « Vetera Christianorum », 1966, pp. 111 segg.</p>

  <p class="NotaPie"><a href="#_FtntUp62" id="_FtntDown62">[62]</a> Per il valore relativo di questa tripartizione cfr. <i>infra</i> e la nota a IV, 2, 4. Pur influenzata dagli Gnostici, tale distinzione sia in Clemente sia in Origene è svincolata dalla dottrina delle nature diverse di uomini (cfr. la nota a IV, 1, 7): per loro è dovere di ogni cristiano cercare di passare da una categoria all’altra perfezionando la propria conoscenza e la propria Santità. Così configurata, la distinzione ha buoni punti di appoggio nel NT.</p>

  <p class="NotaPie"><a href="#_FtntUp63" id="_FtntDown63">[63]</a> Anche questa affermazione va intesa in senso del tutto relativo, cioè in relazione all’importanza che Origene annette all’interpretazione spirituale. Ma in assoluto si tenga presente che proprio Origene ha cominciato in ambiente cristiano nei suoi Commentari il sistematico studio del significato letterale del testo sacro, esaminandolo anche dal punto di vista filologico. Si pensi agli <i>Hexapla</i> e a tante discussioni di carattere filologico che leggiamo, p. es., nel <i>Commento a Giovanni</i>. Il confronto con i coevi - o quasi - commenti di Ippolito permette di apprezzare la maggiore completezza dell’interpretazione origeniana anche sotto l’aspetto filologico e letterale.</p>

  <p class="NotaPie"><a href="#_FtntUp64" id="_FtntDown64">[64]</a> IV, 2, 4 Origene fonda la tripartizione dei sensi scritturistici su <i>Prov</i>., 22, 20 seg. e su Erma, <i>Past</i>., Vis. II, 4, 3: altrove sfrutta anche altri passi: cfr. la nota <i>ad hoc</i>. È stato giustamente osservato come tale distinzione abbia avuto per Origene valore più teorico che pratico: in definitiva egli il più delle volte è solito interpretare la scrittura sotto un duplice aspetto: prima letteralmente e poi scoprendovi un significato allegorico variamente atteggiato: cristologico, escatologico, morale, ecc. Per più completo ragguaglio sull’argomento cfr. <span class="Vers">Daniélou</span>, <i>Origène</i>, pp. 139 segg.; <span class="Vers">H. De Lubac</span>, <i>Histoire et Esprit</i>, Paris, 1950.</p>

  <p class="NotaPie"><a href="#_FtntUp65" id="_FtntDown65">[65]</a> L’interesse di Origene per il vero e proprio senso morale è molto ristretto: l’importanza di questa affermazione sta nel fatto che essa esclude per alcuni punti della scrittura l’autonomia del senso letterale: cfr. <i>infra</i>.</p>

  <p class="NotaPie"><a href="#_FtntUp66" id="_FtntDown66">[66]</a> In realtà Origene sa ben riconoscere le figure del discorso e il loro valore in un determinato contesto: cfr. III, 1, 11. Cfr. anche la nota a IV, 2, 5.</p>

  <p class="NotaPie"><a href="#_FtntUp67" id="_FtntDown67">[67]</a> In effetto gli Gnostici usavano ed abusavano dell’interpretazione allegorica: ma ai fini di dimostrare la distinzione del demiurgo del VT dal Dio supremo, e il suo carattere di divinità inferiore, essi facevano gran conto di passi veterotestamentari in cui Dio è rappresentato con tratti accentuatamente antropomorfi, interpretandoli in senso rigidamente letterale: cfr. quanto Origene osserva a II, 4 e 5, e <i>infra</i>.</p>

  <p class="NotaPie"><a href="#_FtntUp68" id="_FtntDown68">[68]</a> Fra essi Origene adduce anche i tratti antropomorfi con cui Dio è rappresentato nei primi capitoli della Genesi, oltre che espressioni di carattere figurato come <i>Mt</i>., 4, 8.</p>

  <p class="NotaPie"><a href="#_FtntUp69" id="_FtntDown69">[69]</a> In sostanza Origene riprende il vecchio criterio della filologia alessandrina di interpretare Omero con Omero. Per lo studio dei procedimenti tecnici usati da Origene nell’interpretazione del testo sacro cfr. il mio articolo citato a nota 61.</p>

  <p class="NotaPie"><a href="#_FtntUp70" id="_FtntDown70">[70]</a> Forse Origene rileva questo carattere di semplicità come espressamente voluto dallo spirito ispiratore in opposizione alle critiche che i pagani muovevano allo stile di alcuni libri della scrittura, troppo dimesso e semplice per il loro gusto formato sui canoni della tradizionale retorica.</p>

  <p class="NotaPie"><a href="#_FtntUp71" id="_FtntDown71">[71]</a> Si pensi, p. es., a Tertulliano che in polemica contro gli Gnostici si richiama alla lettera del testo sacro, ma in polemica con gli Ebrei si vale ampiamente della tradizionale tipologia.</p>


  <h2 id="toc_id_12">NOTA BIOGRAFICA</h2>

  <p class="Normal">Fonte primaria per la conoscenza della vita di Origene è la <i>Storia Ecclesiastica</i> di Eusebio di Cesarea, che ha dedicato a questo argomento gran parte del libro VI dell’opera. L’informazione di Eusebio è di primissimo ordine perché si fonda sulla conoscenza del copioso epistolario origeniano, di cui ci restano solo due lettere, e sull'<i>Apologia</i> scritta in difesa di Origene dal discepolo di questi, Panfilo, coadiuvato dallo stesso Eusebio, dei cui sei libri ci è restato, come sappiamo, solo il libro I nella traduzione latina di Rufino. Preziose informazioni sul metodo d’insegnamento praticato da Origene leggiamo nel <i>Discorso di ringraziamento</i> che al maestro indirizzò Gregorio Taumaturgo al momento di lasciare la scuola di Cesarea dopo vari anni di studio.</p>

  <p class="Normal">185 Origene nacque verso il 185 (<span class="Vers">Eus</span>., <i>H. E</i>., VI, 2,12) probabilmente ad Alessandria da genitori cristiani <a href="#_FtntDown1_3" id="_FtntUp1_3">[1]</a>. La prima istruzione, che gli fu impartita dal padre Leonida, indirizzò sùbito il giovane verso lo studio della sacra scrittura, in cui raggiunse ben presto straordinaria competenza.</p>

  <p class="Normal">202-203 Nella persecuzione di Settimio Severo il padre fu condannato a morte e confessò la fede col sangue, confortato da una lettera del figlio che lo esortava a non deflettere dalla sua fede per preoccupazione dei figli (<span class="Vers">Eus</span>., VI, 2, 6). La condanna a morte ebbe come conseguenza la confisca dei beni, sì che Origene, primo di vari fratelli, fu costretto, per mantenere la famiglia, a fare il maestro di scuola (Eus., VI, 2, 12 segg.).</p>

  <p class="Normal">Ben presto, quando egli contava appena diciotto anni, il vescovo Demetrio lo prepose alla istruzione dei catecumeni <a href="#_FtntDown2_3" id="_FtntUp2_3">[2]</a>, segno, si, della rarefazione che la persecuzione di Settimio Severo aveva arrecato nelle file dei cristiani di Alessandria, ma anche della considerazione di cui era oggetto la profonda cultura scritturistica del giovane. Per adempiere in pieno al nuovo ministero Origene abbandonò la professione di maestro di scuola (<span class="Vers">Eus</span>., VI, 3. 3 segg.).</p>

  <p class="Normal">Lo zelo con cui Origene esercitò il suo ministero, spinto al punto di evirarsi <a href="#_FtntDown3_3" id="_FtntUp3_3">[3]</a>, e la competenza che lo accompagnava ebbero clamoroso successo: in un primo tempo, infuriando ancora la persecuzione, l’istruzione che egli impartiva ai catecumeni più volte era propedeutica al martirio, e più volte anche Origene si trovò in pericolo (Eus., VI, 3-4); più tardi, tornata la calma, la sua scuola cominciò ad essere frequentata da tal numero di allievi che egli reputò opportuno dividere il corso di istruzione in due parti: affidò all’amico Eracla l’istruzione preliminare, riservando per sé i corsi superiori (<span class="Vers">Eus</span>., VI, 15). Ma l’attività della scuola non distolse Origene dallo studio della scrittura, anzi lo spinse ad intensificarlo: cominciarono così a vedere la luce i suoi primi lavori, la cui composizione fu favorita dall’aiuto economico che Origene ricevette dall’amico Ambrogio, persona assai ricca che egli aveva convertito dalla gnosi valentiniana all'ortodossia e che, riconoscente, liberò Origene da ogni preoccupazione di carattere economico, mettendo a sua disposizione un nutrito stuolo di scrivani e di calligrafi che curassero la pubblicazione delle sue opere (<span class="Vers">Eus</span>., VI, 18, 1; VI, 23, 1-2).</p>

  <p class="Normal">Lo scrupolo con cui Origene si dedicò all’insegnamento è ben sottolineato dal fatto che, a causa di non pochi pagani che frequentavano le sue lezioni, egli sentì la necessità di approfondire la sua cultura sulla filosofia greca e già venticinquenne frequentò per un certo tempo la scuola del platonico Ammonio Sacca, che di lì a poco sarebbe stato anche maestro di Plotino (<span class="Vers">Eus</span>., VI, 19, 11 segg.) <a href="#_FtntDown4_3" id="_FtntUp4_3">[4]</a>. Intanto la sua fama cominciava a valicare i confini di Alessandria e dell’Egitto.</p>

  <p class="Normal">211 Egli si recò a Roma sotto il pontificato di Zefirino solo spinto dal desiderio di conoscere quell’antica chiesa (Eus., VI, 14, 10).</p>

  <p class="Normal">215 Andò in Arabia per invito del locale governatore che desiderava essere istruito sulla verità cristiana (VI, 19, 15); e nel 218-19 Giulia Mamea, madre di Alessandro Severo, nel quadro del sincretismo religioso propugnato da questo imperatore, volle Origene ad Antiochia, per rendersi conto di persona della sua straordinaria competenza teologica (VI, 21, 3).</p>

  <p class="Normal">216 Ormai cominciavano le prime difficoltà: il saccheggio di Alessandria ordinato da Caracalla costrinse Origene a rifugiarsi a Cesarea di Palestina. Qui i vescovi Teoctisto di Cesarea e Alessandro di Gerusalemme lo accolsero con ogni riguardo e lo invitarono a predicare in chiesa, pur essendo Origene non ancora ordinato prete. Ma il vescovo Demetrio biasimò per questa procedura il suo catechista e lo invitò ad un sollecito ritorno (<span class="Vers">Eus</span>., VI, 19, 16 segg.). I felici tempi dell’armonia fra Origene ed il suo vescovo erano ormai solo lontano ricordo: comunque la rottura definitiva si ebbe soltanto parecchi anni più tardi, intorno al 230.</p>

  <p class="Normal">230 Origene era stato inviato dal vescovo in Grecia per metter freno ad eresie che lì imperversavano: nel passare attraverso la Palestina egli fu ordinato prete a Cesarea da Alessandro e Teoctisto, senza che Demetrio fosse stato affatto consultato (<span class="Vers">Eus</span>., VI, 23, 4; <span class="Vers">Hier</span>., De vir. ili., 54). Al ritorno ad Alessandria per tal fatto Origene fu posto sotto accusa.</p>

  <p class="Normal">231-232 Due successivi concilii dei vescovi e preti d’Egitto privarono Origene dell’incarico d’insegnamento, lo dichiararono indegno della dignità sacerdotale e lo espulsero dalla comunità. La chiesa di Roma ratificò i deliberati del clero egiziano (<span class="Vers">Eus</span>., VI, 8, 4; <span class="Vers">Hier</span>., <i>De vir. ill</i>., 54; <span class="Vers">Phot</span>., <i>Bibl</i>., cod. 118) <a href="#_FtntDown5_3" id="_FtntUp5_3">[5]</a>.</p>

  <p class="Normal">Origene, abbandonata Alessandria, trovò rifugio presso Teoctisto a Cesarea. Sperò per un momento di poter ottenere la riabilitazione quando, di 11 a qualche mese, morto Demetrio, fu eletto vescovo di Alessandria Eracla: ma all’ex-amico e collega non poteva riuscire gradita la presenza ad Alessandria di una personalità come quella di Origene, e la condanna ai suoi danni, fu mantenuta <span class="Vers">(Genn</span>., <i>De vir. ill</i>., 34; <span class="Vers">Rout</span>., <i>Reliquia Sacra</i>, IV, p. 81; <span class="Vers">Pho</span>., presso <span class="Vers">Dòllinge</span>., <i>Hippolyt und Kallist</i>, pp. 261 segg.).</p>

  <p class="Normal">Costretto fuori di Alessandria, Origene fissò la sua dimora a Cesarea, dove apri una nuova scuola. Gregorio Taumaturgo ci ragguaglia sul suo metodo d’insegnamento: i corsi propedeutici erano esemplati all’incirca sul tradizionale insegnamento enciclico, dialettica matematica geometria astronomia etica, con particolare insistenza sullo studio della filosofia, esteso ad ogni scuola all’infuori di quelle che negavano la provvidenza divina (epicureismo). In un secondo tempo si passava allo studio sistematico della sacra scrittura. Dalle parole del Taumaturgo traspare chiaramente il profondo influsso che tale metodo d’insegnamento, teso a scrutare fino in fondo il significato dei sacri testi, esercitava sulla formazione degli allievi. Ma anche fuori della scuola il prestigio e l’autorità di Origene continuavano inalterati, anzi aumentavano ancora in tutto l’Oriente, che sembra non aver tenuto in alcuna considerazione né la condanna di Alessandria né la ratifica di Roma (<span class="Vers">Eus</span>., VI, 27; 30). L’ordinazione sacerdotale permise a Origene di svolgere regolare attività omiletica, sì che il suo insegnamento, prudentemente adattato al più basso livello degli uditori, potè raggiungere ambienti molto più vasti e per lo più lontani dall’interesse della scuola.</p>

  <p class="Normal">235-237 Al di fuori di questa attività ricordiamo un soggiorno a Cesarea di Cappadocia presso il vescovo Firmiliano forse al tempo della persecuzione di Massimino Trace (<span class="Vers">Eus</span>., VI, 27); un viaggio ad Atene (VI, 32, 2); e vittoriose dispute in Arabia verso il 244 e oltre, con il vescovo monarchiano Berillo di Bostra e altri eretici (VI, 33; 37). Al tempo della persecuzione di Decio Origene già molto avanzato negli anni fu arrestato e sottoposto a vari supplizi nel vano tentativo di fiaccarne la resistenza senza privarlo della vita (<span class="Vers">Eus</span>., VI, 39). Forse in questa occasione il vescovo Dionigi di Alessandria lo riconciliò con la sua chiesa (VI, 46).</p>

  <p class="Normal">253 ca. All’età di sessantanove anni Origene mori, sotto l’impero di Gallo (<span class="Vers">Eus</span>., VII, 1). Eusebio tace il luogo della morte e della sepoltura. Fozio (<i>Bibl</i>., cod. 118), che lo fa morire sotto Decio, colloca ambedue a Cesarea; invece Girolamo (<i>De vir. ill</i>., 54) ed Epifanio (<i>Panar</i>., 64, 3) lo fanno morire a Tiro. Se ciò risponde a verità, ci sfugge il motivo per cui Origene avrebbe abbandonato Cesarea per Tiro.</p>

  <hr/>

  <p class="NotaPie"><a href="#_FtntUp1_3" id="_FtntDown1_3">[1]</a> Il significato del nome Origene, connesso col dio egizio Horo, non deve far pensare che il padre si fosse convertito dopo la nascita del figlio: infatti la tradizionalità del nome faceva si che non si avvertisse più il significato pagano; e ricorrono più esempi del nome Origene fra Cristiani.</p>

  <p class="NotaPie"><a href="#_FtntUp2_3" id="_FtntDown2_3">[2]</a> Sulla base di vari passi di Eusebio (<i>H. E</i>., V, 10 1; VI, 6, eco.) e di un luogo di Filippo di Side (PG XXXIX, 229), è invalsa l’abitudine di considerare questo ufficio di Origene come successione a Panteno e a Clemente nel Didaskaleion di Alessandria, concepito come scuola ad uso dei catecumeni, e anche di altri cristiani desiderosi di approfondire la loro conoscenza religiosa, posta sotto il diretto controllo del vescovo. Ma è preferibile considerare Panteno e Clemente quali maestri privati di dottrina cristiana, cosi come Giustino a Roma. Solo con la separazione operata da Origene fra due livelli di insegnamento nella scuola catechetica (cfr. infra) si può parlare di Didaskaleion nel senso di scuola superiore di dottrina cristiana sotto diretto controllo della locale autorità religiosa (cfr. G. <span class="Vers">Bard</span>., in RSR, 1927, pp. 65 segg., le cui conclusioni non mi sembrano infirmate nella sostanza da <span class="Vers">Meha</span>., <i>Êtude sur les Stromates de Clement d’Alexandrie</i>, Paris, 1966, pp. 62 segg.). Si rilevi a questo proposito che la tradizionale concezione che fa di Origene un discepolo di Clemente non è suffragata da alcun serio documento oltre il suddetto passo eusebiano (VI, 6): Eusebio, che adduce un luogo in cui Origene nominava Panteno (<i>H. E</i>., VI, 19, 13), non ricorda neppure una menzione di Clemente da parte di quello. Quale che sia stato l’influsso esercitato dagli scritti di Clemente su Origene, e certo non è stato modesto, è probabile che Origene abbia guardato con un certo sospetto a Clemente che ai suoi occhi poteva apparire un po’ troppo aperto (anche se solo esteriormente) verso gli Gnostici. È sintomatico che per indicare il cristiano perfetto Origene non abbia adoperato il termine di gnostico tanto caro a Clemente.</p>

  <p class="NotaPie"><a href="#_FtntUp3_3" id="_FtntDown3_3">[3]</a> Eusebio (<i>H. E</i>., VI, 8) motiva questo gesto di Origene come determinato da troppo letterale intelligenza di <i>Mt</i>., 19, 12 oltre che dal desiderio di evitare l’insorgere di dicerie e calunnie a causa della sua giovane età e della frequenza di donne alla sua scuola. È forte la tentazione di considerare la notizia solo come autoschediasma provocato dal commento origeniano al passo di Matteo (cfr. <i>Co. Mat</i>., XV, 3): ma l’informazione di Eusebio, soprattutto in merito alle reazioni di Demetrio, che prima avrebbe approvato l’operato di Origene per condannarlo poi, quando sarebbe insorto il contrasto, sembra troppo ben fondata. E del resto l’episodio ben si giustifica in armonia con eccessi di zelo religioso di questo genere abbastanza frequenti nell’epoca: si pensi alla condanna sanzionata da Adriano contro coloro che si castrassero volontariamente.</p>

  <p class="NotaPie"><a href="#_FtntUp4_3" id="_FtntDown4_3">[4]</a> Troppo spesso si è confuso Origene con un omonimo filosofo neoplatonico, anch’egli discepolo di Ammonio Sacca: cfr. su questo omonimo PW XVIII, 1, 1033 segg.</p>

  <p class="NotaPie"><a href="#_FtntUp5_3" id="_FtntDown5_3">[5]</a> La condanna di Origene sarebbe stata motivata, oltre che dall’ordinazione avvenuta senza il consenso del vescovo da cui Origene dipendeva, anche dall’indegnità proveniente dalla castrazione (<span class="Vers">Eus</span>., <i>H. E</i>., VI, 8). Ma Eusebio parla chiaramente di invidia di Demetrio per la fama di Origene. Al di là dei motivi occasionali che possano averla provocata, la condanna di Origene va inquadrata nell’àmbito dell’azione energicamente svolta da Demetrio al fine di assicurare al vescovo di Alessandria salda preminenza su tutta la cristianità egiziana. L’autorità e il prestigio di cui Origene godeva non solo in Egitto ma in tutto l’Oriente non potevano non dare ombra all'autoritario vescovo, tanto più che l’alta coscienza che Origene aveva della sua attività di dottore lo doveva rendere di fatto piuttosto libero nei confronti della gerarchia ecclesiastica, nonostante le professioni di obbedienza che variamente leggiamo nei suoi scritti. Non sembra invece che siano state mosse ufficialmente ad Origene specifiche accuse di carattere dottrinale, nonostante i contrasti suscitati dalla pubblicazione dei Princìpi e dalla diffusione delle sue dottrine e del suo metodo di interpretazione della scrittura.</p>


  <h2 id="toc_id_13">NOTA BIBLIOGRAFICA</h2>

  <h3 class="sigil_not_in_toc">LE OPERE.</h3>

  <p class="Normal">Parallelamente all’attività scolastica, l’attività letteraria di Origene è incentrata sull’interpretazione della sacra scrittura condotta con prevalente metodo allegorico (cfr. <i>infra</i>), ma molto più attenta di quanto fino allora non si fosse fatto alla lettera del testo ed ai problemi filologici che di lì scaturivano. Di tale interesse fanno fede gli <i>Hexapla</i>, tesi a fornire un testo sicuro del VT all’esegeta e soprattutto a mettere in luce i rapporti fra l’autorevole traduzione dei LXX, in uso nella chiesa, il testo ebraico <a href="#_FtntDown1_4" id="_FtntUp1_4">[1]</a> e le altre traduzioni greche. In sei colonne affiancate erano trascritti il testo ebraico in caratteri ebraici, il testo ebraico traslitterato in greco, le traduzioni di Aquila, Simmaco, i LXX e Teodozione. I Salmi erano corredati di altre due versioni trovate proprio da Origene. Segni diacritici (obelo e asterisco) apposti alla colonna dei LXX ne determinavano il rapporto col testo ebraico. La copia originale dell’opera restò sempre a Cesarea, dove Eusebio e Girolamo la poterono consultare: sembra sia andata distrutta quando gli Arabi occuparono la città. Di questa ciclopica opera, che fondò la critica testuale del VT nell’antichità, restano solo frammenti.</p>

  <p class="Normal">Gli scritti esegetici di Origene sono stati ripartiti già dagli antichi in tre categorie (<span class="Vers">Hier</span>., <i>Praef. Hom. Orig. in Ez</i>.; PL XXV, 585): scolii, cioè brevi spiegazioni di singoli passi; omelie e commentari. Sappiamo di scolii sull’Esodo, il Levitico, alcuni Salmi, Isaia, l’Ecclesiaste, Giovanni (<span class="Vers">Hier</span>., <i>Ep</i>. 33, 3): ma nessuna raccolta ci è giunta integra. Molto di questo materiale è però passato a scrittori posteriori ed è confluito nelle Catene. Le Omelie rientrano nell’attività sacerdotale svolta da Origene a Cesarea, dove egli predicava molto di frequente, commentando più o meno sistematicamente quasi tutti i libri della scrittura: nel testo greco ci restano solo 20 omelie su <i>Geremia</i> e una su <i>I Sam</i>., 28, 3 segg. (la pitonessa di Endor), più frammenti vari su <i>Luca</i> e <i>Matteo</i>; nella traduzione latina di Rufino ci restano 16 Omelie sulla Genesi, 13 sull’<i>Esodo</i>, 16 sul Levitico, 28 sui <i>Numeri</i>, 25 su <i>Giosuè</i>, 9 sui <i>Giudici</i> e 9 sui <i>Salmi</i> 36, 37 e 38. Girolamo ci ha lasciato la traduzione latina di 2 Omelie sul <i>Cantico</i>, 9 su <i>Isaia</i>, 14 su <i>Ezechiele</i>, 39 su <i>Luca</i>. Possediamo ancora una anonima traduzione latina di una Omelia su <i>I Sam</i>., 1-2 e frammenti vari. Anche delle Omelie molto è confluito nelle <i>Catene</i>. Ma se si considera che si conoscevano ben 574 Omelie di Origene, ciò che è rimasto si rivela ben poca cosa <a href="#_FtntDown2_4" id="_FtntUp2_4">[2]</a>. Non è stato ancora pubblicato il testo molto mal ridotto di due Omelie sulla Pasqua scoperte a Toura nel 1941.</p>

  <p class="Normal">Il vertice dell’attività esegetica di Origene fu rappresentato dai <i>Commentari</i>, interpretazioni sistematiche e diffuse a diversi livelli (interpretazione letterale, tipologica, morale, ecc.) di interi libri della scrittura o vaste sezioni di essi. La vastità di queste opere ha fatto ostacolo alla loro conservazione, e solo poco di esse ci è restato. Del <i>Commento a Matteo</i>, composto a Cesarea verso il 246, ci sono rimasti 8 libri su 25, dal X al XVII su <i>Mt</i>., 13, 36-22, 33. Un’anonima traduzione (e riduzione) latina ci ha conservato il commento di <i>Mt</i>., 16, 13-27, 65 (<i>Series in Mathaeum</i>). Del <i>Commento a Giovanni</i>, iniziato ad Alessandria dal 225 in poi e terminato, a partire dal libro VI, a Cesarea, ci è restato poco più di 8 libri su 32, esattamente i libri I, II, VI, X, XIII, XIX (non completo), XX, XXVIII, XXXII, cui vanno aggiunti molti altri frammenti, spesso molto importanti.</p>

  <p class="Normal">Una libera traduzione di Rufino ci ha conservato i primi quattro libri del <i>Commento al Cantico dei Cantici</i> composto verso il 240 in 10 libri, che Girolamo considerava come il capolavoro dell’attività esegetica origeniana. Ancora Rufino ci ha conservato in 10 libri buona parte del <i>Commento ai Romani</i> composto in 15 libri forse un po’ prima del 244. Si tratta, per ammissione del traduttore, di traduzione particolarmente libera e riassuntiva: ma non infedele nello spirito, come risulta dal confronto con vasti frammenti dell’originale trovati a Toura. Sappiamo che Origene compose <i>Commenti</i> sui primi capitoli della <i>Genesi</i>, sui <i>Salmi</i>, su <i>Isaia</i>, sulle <i>Lamentazioni</i>, su <i>Ezechiele</i>, sui profeti minori, su <i>Luca</i>, sui <i>Galati</i>, <i>Efesini</i>, <i>Filippesi</i>, <i>Tessalonicesi</i>, <i>Colossesi</i>, <i>Ebrei</i>, <i>Tito</i> e <i>Filemone</i>. Di essi ci son rimasti solo frammenti, più o meno copiosi, tramandati da Panfilo, Eusebio, Epifanio ovvero dedotti dalle <i>Catene</i>. Un commento in tre libri a Giobbe conservato in traduzione latina non è autentico.</p>

  <p class="Normal">Fra le superstiti opere non di argomento esegetico fa spicco, oltre i <i>Princìpi</i>, il <i>Contro Celso</i> composto in 8 libri verso il 246, su richiesta dell’amico Ambrogio, per confutare il <i>Discorso Veritiero</i> scritto contro i Cristiani dal filosofo medioplatonico Celso verso il 178. L’accuratezza della confutazione, sistematicamente condotta seguendo lo scritto di Celso passo passo, permette di ricostruire questa opera, altrimenti andata perduta, quasi nella sua totalità. Ancora a richiesta di Ambrogio Origene scrisse intorno al 233 un trattato <i>Sulla Preghiera</i>, in cui fra l’altro fa un commento dettagliato del <i>Padre Nostro</i>; e quando Ambrogio fu imprigionato a Cesarea durante la persecuzione di Massimino Trace (235) Origene gli inviò una <i>Esortazione al martirio</i>. Tutti e tre questi testi ci sono pervenuti in greco; e ad essi va aggiunto il <i>Dialogo con Eraclide</i>, scoperto a Toura, in cui è riportata fedelmente la disputa svoltasi verso il 245 in una chiesa di Arabia fra Origene ed alcuni vescovi la cui dottrina o era in sospetto (Eraclide) o aveva bisogno di chiarimenti (Dionigi e Demetrio). È l’unico esempio superstite di una serie di dispute, stenografate e diffuse per iscritto, che sappiamo sostenute da Origene in difesa dell’ortodossia. Del copioso epistolario sono restate una lettera a Gregorio Taumaturgo e una molto importante a Giulio Africano sul valore da attribuire all’episodio di Susanna compreso nel libro di Daniele in greco ma mancante nel testo ebraico. Ci è restata anche la corrispondente lettera di Giulio Africano: la controversia fra i due rappresenta quanto di più acuto e profondo ci abbia lasciato l’antichità in merito alla filologia e alla critica biblica. Sappiamo ancora di lettere indirizzate a Filippo l’Arabo e alla moglie, e al vescovo di Roma Fabiano. Rufino (<i>De adult. libr. Orig</i>., 7) e Girolamo (<i>C. Ruf</i>., II, 18) ci hanno conservato parte di una lettera in cui Origene lamenta che gli eretici avevano interpolato e alterato qualche suo scritto. Fra le opere perdute ricordiamo due libri <i>Sulla Resurrezione</i> e due dialoghi sullo stesso argomento, di cui ci son restati solo due ampi frammenti, e 10 libri di <i>Stromateis</i> (= <i>Tappezzerie</i>), opera miscellanea su questioni di vario argomento concernenti soprattutto i rapporti fra il cristianesimo e la filosofia greca: ce ne restano pochi brevissimi frammenti. La prima opera fu composta verso il 230 e forse prima, l’altra sotto l’impero di Alessandro Severo. Le varie notizie sulle opere di Origene derivano, oltre che da Eusebio, dall’<i>Ep</i>. 33 di Girolamo, che fornisce un lungo indice di scritti.</p>

  <p class="Normal">Per una dettagliata e sistematica bibliografia delle opere di Origene e su Origene si vedano <span class="Vers">M. Har</span>., <i>Origène et la fonction révélatrice du Verbe incarné</i>, Paris, 1958 e <span class="Vers">H. Crouze</span>., <i>Origène et la connaissance mystique</i>, Paris, 1961. Noi ci limitiamo alle indicazioni fondamentali sulle opere di Origene e le principali monografie che lo concernono, con specifico interesse per la bibliografia sui <i>Princìpi</i>.</p>

  <h3 class="sigil_not_in_toc">EDIZIONI.</h3>

  <p class="Normal">Le opere di Origene sono tutte riunite, affiancate da traduzione latina, nella edizione di <span class="Vers">Ch. </span>e <span class="Vers">Ch. V. De La Ru</span>., <i>Origenis opera omnia..</i>. t. I-IV, Paris, 1738-1759, ristampata in <span class="Vers">I. B. Mign</span>., <i>Patrologiae cursus completus</i>. Series Graeca (= <i>PG), </i>t. XI-XIV, Paris, 1857: il vol. XI contiene le opere non esegetiche, <i>Princìpi, Contro Celso, Esortazione al martirio, Sulla preghiera, lettere e frammenti-,</i> gli altri tre volumi contengono tutte le opere esegetiche (Omelie, Commentari, frammenti vari di opere perdute) disposti secondo l’ordine dei libri della scrittura: vol. XII, dalla <i>Genesi</i> ai <i>Salmi-,</i> vol. XIII, dai <i>Proverbi</i> a <i>Luca;</i> vol. XIV da <i>Giovanni</i> alla <i>Lettera agli Ebrei</i>.</p>

  <p class="Normal">Di gran parte di queste opere è stata pubblicata più moderna e valida edizione in <i>Die griechischen christlichen Schriftsteller der ersten drei Jahrhunderte... Origenes Werk</i><i>e</i> (Leipzig-Berlin, 1899-1955):</p>

  <p class="Bibliolist">I, <i>Die Schrift vom Martyrium. Buch I-IV gegen Celsus..</i>. herausgegeben von <span class="Vers">P. Koetscha</span>., 1899;</p>

  <p class="Bibliolist">II, <i>Buch V-VIII gegen Celsus. Die Schrift von Gebet</i>, hg. von <span class="Vers">P. Koetscha</span>., 1899;</p>

  <p class="Bibliolist">III, <i>Jeremiashomilien. Klageliedkommentar. Erklärung der Samuel- und Königsbücher</i>, hg. von <span class="Vers">E. Klostermann, 1901;</span></p>

  <p class="Bibliolist">IV, <i>Der Johanneskommentar,</i> hg. von <span class="Vers">E. Preusche</span>., 1903;</p>

  <p class="Bibliolist">V, <i>De Principiis,</i> hg. von <span class="Vers">P. Koetscha</span>., 1913;</p>

  <p class="Bibliolist">VI, <i>Homilien zum Hexateuch in Rufins Uebersetzung</i>, hg. von <span class="Vers">W.A. Baehrens (</span>su Genesi, Esodo, Levitico), 1920;</p>

  <p class="Bibliolist">VII, <i>Homilien zum Hexateuch in Rufins Uebersetzung</i>, hg. von <span class="Vers">W. A. Baehrens (</span>su Numeri, Giosuè, Giudici), 1921;</p>

  <p class="Bibliolist">VIII, <i>Homilien zu Samuel I, zu Hohelied in Rufins und Hieronymus Uebersetzung</i>, hg. von <span class="Vers">W. A. Baehren</span>., 1925;</p>

  <p class="Bibliolist">IX, <i>Die Homilien zu Lukas in der Uebersetzung des Hieronymus und die griechische Reste der Homilien und des Lukashommentars</i>, hg. von <span class="Vers">M. Raue</span>., 1930;</p>

  <p class="Bibliolist">X, <i>Matthäuserkäzung. I, Die griechische erhaltenen Tomoi</i>, hg. von <span class="Vers">E. Klostermann-E. Ben</span>., 1935; II, <i>Die lateinische Uebersetzung der Commentariorum series</i>, hg. von <span class="Vers">E. Kloster- mann-E. Ben</span>., 1933; III, <i>Fragmente und Indices</i>, erste Hälfte, hg. von <span class="Vers">E. Klostermann-E. Ben</span>., 1941; zweite Hälfte, hg. von <span class="Vers">E. Klostermann-L. Fruechte</span>., 1955.</p>

  <p class="Normal">A queste edizioni si aggiungono le edizioni o di opere recentemente scoperte o di frammenti tratti dalle <i>Catene</i>:</p>

  <p class="Bibliolist"><span class="Vers">J. Schére</span>., <i>Entretien d’Origène avec Héraclide et les évêques ses collègues sur le Père, le Fils et l’àme,</i> Publication de la Société Fouad I de Papyrologie, textes et documents, IX, Le Caire, 1949 (ripubblicato in edizione minore in <i>SC,</i> 1967).</p>

  <p class="Bibliolist"><span class="Vers">J. A. F. Greg</span>., <i>The commentary of Origen upon the Epistle to the Ephesians,</i> « Journal of the theological Studies », III, 1901-1902, pp. 233-244; 398-420; 554-576.</p>

  <p class="Bibliolist"><span class="Vers">C. Jenkin</span>., <i>The Origen citations in Cramer’s Caten on I Corinthians,</i> « Journal of the theological Studies », VI, 1904, pp. 113-116; IX, 1908, pp. 232-247; 500-514; X, 1909, pp. 29-51.</p>

  <p class="Bibliolist"><span class="Vers">A. Ramsbotha</span>., <i>The commentary of Origen on the Epistle to the Romans, «</i> Journal of the theological Studies », XIII, 1911-12, pp. 209-224; 357-368; XIV, 1912-13, pp. 10-22.</p>

  <p class="Bibliolist"><span class="Vers">A. von Harnack-C. Diobounioti</span>., <i>Der Scholien-Kommentar des Origenes zur Apokalypse Johannis,</i> «Texte und Untersuchungen», XXXVIII, 3, 1911.</p>

  <p class="Bibliolist"><span class="Vers">R. Cadio</span>., <i>Commentaires inédits des Psaumes. Étude sur les textes d’Origène contenus dans le ms. Vindobonensis 8</i>, Paris, 1936.</p>

  <p class="Bibliolist"><span class="Vers">J. Schére</span>., <i>Le commentane d’Origène sur</i> « <i>Rom</i>. », <i>III, 5-V,</i> 7, d’après le papyrus n° 88748 du Musée du Caire et les fragments de la <i>Philocalie</i> et du Vaticanus gr. 762, Le Caire, 1955.</p>

  <p class="Bibliolist"><span class="Vers">B. Pitra</span> ha pubblicato in <i>Analecta sacra spicilegio Solesmensi parata,</i> voll. II e III, molti frammenti su <i>Giobbe</i> e i <i>Salmi, </i>ma si tratta di materiale di dubbia autenticità.</p>

  <p class="Bibliolist"></p>

  <h3 class="sigil_not_in_toc"><span class="Vers">LA CRÌTICA.</span></h3>

  <p class="Normal">Studi di argomento generale:</p>

  <p class="Bibliolist"><span class="Vers">P. Huet</span>, <i>Origeniana, </i>PG<i>,</i> XII, col. 633 segg.</p>

  <p class="Bibliolist"><span class="Vers">Bard</span>., <i>Origène,</i> Dictionnaire de Théologie Catholique, XI, 1489 segg.</p>

  <p class="Bibliolist"><span class="Vers">H. Koc</span>., <i>Origenes,</i> in <span class="Vers">Pauly-Wissow</span>., Real-Encyklopädie der klassischen Altertumswissenschaft, XXXV, 1036 segg.</p>

  <p class="Bibliolist"><span class="Vers">E-R. Redepennin</span>., <i>Origenes,</i> 2 voll., Bonn, 1841.</p>

  <p class="Bibliolist"><span class="Vers">J. Denis</span>, <i>De la philosophie d’Origène</i>, Paris, 1884.</p>

  <p class="Bibliolist"><span class="Vers">Ch. Bigg</span>, <i>The Christian Platonist of Alexandria</i>, Oxford, 1886.</p>

  <p class="Bibliolist"><span class="Vers">F. Pra</span>., <i>Origène,</i> Paris, 1907.</p>

  <p class="Bibliolist"><span class="Vers">E. De Fay</span>., <i>Origène,</i> 3 voll., Paris, 1923-1928.</p>

  <p class="Bibliolist"><span class="Vers">J. Daniélou</span>, <i>Origène,</i> Paris, 1948.</p>

  <p class="Normal">Studi su argomenti particolari:</p>

  <p class="Bibliolist"><span class="Vers">L. Atzberger</span>, <i>Geschichte der christlichen Eschatologie innerhalb der vornicänischen Zeit</i>, Fribourg in Brisgau, 1896.</p>

  <p class="Bibliolist"><span class="Vers">W. Capitaine</span>, <i>De Origenis ethica,</i> Münster, 1898.</p>

  <p class="Bibliolist"><span class="Vers">F. Rüsche</span>, <i>Blut Leben und Seele,</i> Paderborn, 1930.</p>

  <p class="Bibliolist"><span class="Vers">W. Völker</span>, <i>Das Vollkommenheitsideal des Origenes</i>, Tübingen, 1931-</p>

  <p class="Bibliolist"><span class="Vers">R. Cadiou</span>, <i>Introduction au système d’Origène</i>, Paris, 1932.</p>

  <p class="Bibliolist"><span class="Vers">H. Koch</span>, <i>Pronoia und Paideusis,</i> Berlin, 1932.</p>

  <p class="Bibliolist"><span class="Vers">D. Van den Eynde</span>, <i>Les normes de l'enseignement chrétien dans la littérature patristique des trois premiers siècles</i>, Paris, 1933.</p>

  <p class="Bibliolist"><span class="Vers">R. Cadiou</span>, <i>La Jeunesse d’Origène,</i> Paris, 1935.</p>

  <p class="Bibliolist"><span class="Vers">H. U. v. Balthasa</span>., <i>Le mysterion d’Origène,</i> « Recherches de Sciences Religieuses », 1936, pp. 513 segg.; 1937, pp. 38 segg. (ripubblicato sotto il titolo <i>Parole et pensée chez Origène,</i> Paris, 1957).</p>

  <p class="Bibliolist"><span class="Vers">G. Bard</span>., <i>Aux origines de l’Ecole d’Alexandrie,</i> « Recherches de Sciences Religieuses », 1937, pp. 65 segg.</p>

  <p class="Bibliolist"><span class="Vers">A. Lieske</span>, <i>Die Theologie des Logosmystik bei Origenes</i>, Münster, 1938.</p>

  <p class="Bibliolist"><span class="Vers">J. Barbel</span>, <i>Christos Angelos,</i> Bonn, 1941.</p>

  <p class="Bibliolist"><span class="Vers">C. Vagaggini</span>, <i>Maria nelle opere di Origene</i>, Roma, 1942.</p>

  <p class="Bibliolist"><span class="Vers">St. Tavares Bettencourt</span>, <i>Theologia ascetica Origenis,</i> Roma, 1945.</p>

  <p class="Bibliolist"><span class="Vers">G. Bardy</span>, <i>La théologie de l'Eglise de saint Irénée au concile de Nicée</i>, Paris, 1947.</p>

  <p class="Bibliolist"><span class="Vers">H Rahne</span>., <i>Das Menschenbild des Origenes,</i> « Eranos-Jahrbuch », XV, 1947, pp. 197 segg.</p>

  <p class="Bibliolist"><span class="Vers">G. Bürke</span>, <i>Des Origenes Lehre vom Urstand des Menschen,</i> in « Zeitschr. f. Kathol. Theol. », 1950, pp. 1 segg.</p>

  <p class="Bibliolist"><span class="Vers">H. De Lubac</span>, <i>Histoire et Esprit,</i> Paris, 1950.</p>

  <p class="Bibliolist"><span class="Vers">H. Karpp</span>, <i>Probleme altchristlicher Anthropologie</i>, Gütersloch, 1950.</p>

  <p class="Bibliolist"><span class="Vers">K. Rahne</span>., <i>La doctrine d’Origène sur la pénitence, in</i> «Recherches de Sciences Religieuses», 1950, pp. 47 segg.; 252 segg.; 422 segg.</p>

  <p class="Bibliolist"><span class="Vers">Fr. Bertrand</span>, <i>Mystique de Jésus chez Origène</i>, Paris, 1951.</p>

  <p class="Bibliolist"><span class="Vers">L. Prestige</span>, <i>God in Patristic Thought,</i> London, 1952.</p>

  <p class="Bibliolist"><span class="Vers">R. P. C. Hanson</span>, <i>Origen’s Doctrine of Tradition,</i> London, 1954.</p>

  <p class="Bibliolist"><span class="Vers">H. Crouzel</span>, <i>Théologie de l’image de Dieu chez Origene</i>, Paris, 1956.</p>

  <p class="Bibliolist"><span class="Vers">E. Maurial</span>, <i>Origenis de libertate arbitrii doctrina</i>, Montpellier, 1956.</p>

  <p class="Bibliolist"><span class="Vers">G. Aeby</span>, <i>Les missions divines de saint Justin à Origene</i>, Fribourg, 1958.</p>

  <p class="Bibliolist"><span class="Vers">M. Harl</span>, <i>Origène et la fonction révelatrice da Verbe incarné</i>, Paris, 1958.</p>

  <p class="Bibliolist"><span class="Vers">A. Recheis,</span> <i>Engel Tod und Seelenreise</i>, Roma, 1958.</p>

  <p class="Bibliolist"><span class="Vers">G. Teichtweier</span>, <i>Die Sündenlehre des Origenes,</i> Regensburg, 1958.</p>

  <p class="Bibliolist"><span class="Vers">H. Cornélis</span>, <i>Les fondements cosmologiques de l'escatologie d’Origène</i>, Paris, 1959.</p>

  <p class="Bibliolist"><span class="Vers">R. P. C. Hanson</span>, <i>Allegory and Event,</i> London, 1959.</p>

  <p class="Bibliolist"><span class="Vers">B. Drewery</span>, <i>Origens and the Doctrine of Grace</i>, London, i960.</p>

  <p class="Bibliolist"><span class="Vers">P. Nemeshegyi</span>, <i>La paternité de Dieu chez Origène</i>, Paris, i960.</p>

  <p class="Bibliolist"><span class="Vers">H. Crouzel</span>, <i>Origène et la connaissance mystique</i>, Paris, 1961.</p>

  <p class="Bibliolist"><span class="Vers">H. Crouzel</span>, <i>Origène et la philosophie</i>, Paris, 1962.</p>

  <p class="Bibliolist"><span class="Vers">G. Gruber</span>, <i>Zoe: Wesen Stufen und Mitteilung des wahren Lébens bei Origenes</i>, Munchen, 1962.</p>

  <p class="Bibliolist"><span class="Vers">H. Crouzel</span>, <i>Virginité et mariage selon Origène</i>, Paris, 1963.</p>

  <p class="Bibliolist"><span class="Vers">R. Gögler</span>, <i>Zur Theologie des biblischen Wortes bei Origenes</i>, Dusseldorf, 1963.</p>

  <p class="Bibliolist"><span class="Vers">M. Martínez Pastor</span>, <i>Teología de la luz en Orígenes,</i> Comillas, 1963.</p>

  <p class="Bibliolist"><span class="Vers">H. Chadwick</span>, <i>Early Christian Thought and the Classical Tradition</i>, Oxford, 1966.</p>

  <p class="Normal">Studi dedicati ai <i>Princìpi</i>.</p>

  <p class="Bibliolist"><span class="Vers">K. Mülle</span>., <i>Kritische Beiträge,</i> II, in « Sitz. preuss. Akad. », 1919, pp. 616 segg.</p>

  <p class="Bibliolist"><span class="Vers">G. Bardy</span>, <i>Recherches sur l’histoire du texte et des versions latines du De Principiis d’Origène</i>, Lille, 1923.</p>

  <p class="Bibliolist"><span class="Vers">B. Steidle</span>, <i>Nette Untersuchungen zu Origenes' Peri Archon,</i> in « Zeitschr. f. neut. Wiss. », 1941, pp. 236 segg.</p>

  <p class="Bibliolist"><span class="Vers">H. Jonas</span>, <i>Origenes Peri Archon ein System patristischer Gnosis, </i>in « Theol. Zeitschr. », 1948, pp. 101 segg.</p>

  <p class="Bibliolist"><span class="Vers">Id</span>., <i>Gnosis und spätantiker Geist,</i> II, 1, Göttingen, 1954, pp. 171 segg.</p>

  <p class="Bibliolist"><span class="Vers">A. Orbe</span>, <i>Hacia la primera teologia de la procesion del Verbo, </i>Roma, 1958, pp. 165 segg.; 431 segg.; 674 segg.</p>

  <p class="Bibliolist"><span class="Vers">M. Simonetti</span>, <i>Osservazioni sulla struttura del De Principiis di Origene,</i> in « Riv. Fil. Class. », 1962, pp. 273 segg.; 372 segg.</p>

  <p class="Bibliolist"><span class="Vers">Id</span>., <i>Due note sull’angelologia origeniana,</i> in « Riv. Cult. Class, e Med. », 1962, pp. 165 segg.</p>

  <p class="Bibliolist"><span class="Vers">Id</span>., <i>Sull’interpretazione di un passo del De Principiis di Origene </i>(I, 3, 5-8), in «Riv. Cult. Class, e Med.», 1964, pp. 15 segg.</p>

  <p class="Bibliolist"><span class="Vers">M. Harl</span>, <i>Recherches sur le Peri Archon en vue d’une nouvelle édition: la division en chapitres</i>, in « Studia Patristica », III (TU LXXVIII), pp. 57 segg.</p>

  <p class="Bibliolist"><span class="Vers">E. v. Ivanka</span>, <i>Plato Christianus,</i> Einsiedeln, 1964, pp. 101 segg. (dove sono ripubblicati articoli precedentemente pubblicati in « Scholastik », 1960, pp. 481 segg. e « Byzant. Zeitschr. », 1951, pp. 291 segg.).</p>

  <p class="Bibliolist"><span class="Vers">A. Wolfson</span>, <i>The Philosophy of the Church Fathers,</i> Cambridge Mass., 1964, pp. 270 segg.; 392 segg.</p>

  <p class="Bibliolist"><span class="Vers">H. Kettler</span>, <i>Der ursprüngliche Sinn der Dogmatik des Origenes</i>, Berlin, 1966.</p>

  <p class="Normal">Una ricostruzione del testo dei Princìpi in traduzione tedesca è stata pubblicata a Stuttgart nel 1835 da <span class="Vers">K. Fr. Schnitzer: </span>molte delle soluzioni qui proposte sono state accettate dal Koetschau. Una traduzione inglese condotta sulla base del testo del Koetschau è stata pubblicata a Londra nel 1936 da <span class="Vers">G. W.</span> <span class="Vers">Butterworth. </span>Dei Princìpi si tratta variamente nelle monografie elencate nelle altre parti della Nota bibliografica<i>,</i> si vedano soprattutto <span class="Vers">Cadio</span>., <i>La jeunesse d’Origène</i> e De Faye, <i>Origéne</i>, vol. II.</p>

  <p class="Normal">Sulla questione origeniana si vedano:</p>

  <p class="Bibliolist"><span class="Vers">Fr. Diekamp</span>, <i>Die origenistischen Streitigkeiten im sechsten Jahrhundert und das fünfte allgemeine Concil</i>, Munster, 1899.</p>

  <p class="Bibliolist"><span class="Vers">G. Fritz</span>, <i>Origénisme,</i> Dictionnaire de Théologie Catholique, XI, 1565 segg.</p>

  <p class="Bibliolist"><span class="Vers">A. Guillaumont</span>, <i>Les hephalaia gnostica d'Evagre le Pontique</i>, Paris, 1963.</p>

  <hr/>

  <p class="NotaPie"><a href="#_FtntUp1_4" id="_FtntDown1_4">[1]</a> Sappiamo cha l’esigenza di mettersi direttamente a contatto col testo ebraico del VT spinse Origene ad apprendere almeno i rudimenti fondamentali di questa lingua. Frequenti spunti delle sue opere testimoniano rapporti con dottori giudei e giudeocristiani.</p>

  <p class="NotaPie"><a href="#_FtntUp2_4" id="_FtntDown2_4">[2]</a> Senza dubbio l’enorme vastità dell’opera di Origene fu di nocumento alla sopravvivenza; e per tempo si deve essere arrivati in ambiente monastico a fare selezioni nella gran massa degli scritti, soprattutto dei Commentari. Comunque la causa fondamentale della quasi completa perdita dell’opera di Origene in lingua greca fu dovuta alle condanne emanate ripetutamente ai suoi danni, sanzionate ufficialmente e definitivamente dal concilio costantinopolitano del 553.</p>


  <h2 id="toc_id_14">NOTA AL TESTO</h2>

  <p class="Normal">A nessuno sfugge quanto lo stato della documentazione in nostro possesso renda difficile la ricostruzione del testo dei <i>Princìpi</i>. E una traduzione presenta ancora più difficoltà che una edizione: infatti per lo più all’editore basta affiancare alla traduzione latina di Rufino le altre testimonianze greche e latine, e solo in casi limitati egli deve intervenire direttamente sul testo latino per cercare di colmarne le lacune. Invece in una traduzione non avrebbe senso affiancare tradotti due passi che nella sostanza si corrispondono quasi in tutto (anche se spesso la traduzione di Rufino si presenta parafrastica rispetto al testo greco in nostro possesso e ai passi tradotti da Girolamo) e di cui solo poche espressioni divergenti per il senso possono meritare di essere tradotte separatamente.</p>

  <p class="Normal">Per tale motivo il lavoro di traduzione implica cernita del materiale a nostra disposizione, salvo ad integrare in nota la documentazione. Poiché in tale cernita la preferenza va data ai documenti che più da vicino rispecchiano il testo originale, si collocano in particolare evidenza i due passi tramandati nella <i>Philocalia</i>, come quelli che, pur con omissioni (e alterazioni), ci restituiscono il testo originale di due lunghi tratti in sé completi (III, 1, 1-24; IV, 1-3, 13). Li abbiamo perciò presi come base per la traduzione, ma li abbiamo integrati inserendovi fra parentesi angolate quanto, in essi assente, compare nella traduzione di Rufino. Sappiamo che tali aggiunte sono di ineguale valore: alcune ci restituiscono il testo autentico, omesso dall’<i>excerptor</i> per prudenza e forse anche talvolta per brevità; altre invece si presentano come sicure e banali aggiunte di Rufino; su altre si resta indecisi: abbiamo preferito abbondare nell’inserirle, ben riconoscibili, nel testo per un criterio di omogeneità e per non appesantire troppo l’apparato delle note: a queste si rimanda sempre per i necessari chiarimenti. Per lo stesso criterio di omogeneità ci siamo sistematicamente attenuti al testo della <i>Philocalia </i>nei punti in cui esso diversifica fortemente per il senso dalla traduzione latina, anche là dove proprio questa sembra da preferire. Comunque in tutti questi casi abbiamo dato in nota traduzione anche del testo rufiniano e abbiamo brevemente esaminato la questione.</p>

  <p class="Normal">Per il resto dell’opera, cioè la gran parte (circa i 5/6), per non spezzettare troppo il testo, ci siamo quasi sistematicamente attenuti alla traduzione di Rufino, pur convinti che spesso essa è più libera e talvolta meno esatta della corrispondente traduzione di Girolamo. Quanto ai frammenti greci tramandati da Giustiniano, essi son troppo brevi dispersi, talvolta anche non del tutto attendibili, per poter servire di base alla traduzione alla pari dei due lunghi passi della <i>Philocalia</i>. In nota abbiamo sempre riportato le indicazioni dei passi paralleli di Girolamo, Giustiniano e altri al testo di Rufino e, ove fosse necessario, la traduzione parziale o totale di essi con gli opportuni chiarimenti. Ci siamo distaccati dalla traduzione rufiniana solo in pochi casi, dove il testo della tradizione indiretta (Girolamo, Giustiniano, il Rufino dell’<i>Apologia</i> di Panfilo) era chiaramente preferibile per motivi interni o esterni, ovvero era evidente che Rufino aveva alterato troppo profondamente il testo originario. In questi casi abbiamo sempre riportato in nota la corrispondente traduzione rufiniana. I passi omessi da Rufino e tramandati da Girolamo e da Giustiniano sono stati inseriti nel testo, fra parentesi angolata, là dove il punto in cui collocarli era precisabile con buon margine di probabilità; altrimenti abbiamo preferito riportarli in nota.</p>

  <p class="Normal">Per i titoli dei capitoli ci siamo attenuti alla tradizione greca (<span class="Vers">Fozio</span>, <i>Philocalia</i>), riportando in nota, in caso di diversità, il titolo tràdito nella traduzione latina. Là dove il titolo era tramandato soltanto in questa traduzione, lo abbiamo inserito nel testo fra parentesi quadra. Siamo ben convinti della bontà delle osservazioni mosse a carico dell’attendibilità di questi titoli, soprattutto di quelli latini, dalla Harl: abbiamo però preferito conservare la partizione tradizionale dell’opera (= Koetschau) per rendere agevole ogni controllo sul testo originale.</p>

  <p class="Normal">Quanto alle note, basterà rilevare che esse sono redatte in termini essenziali, così come vuole la norma di questa collezione di « Classici ». Esse perciò non pretendono neppure alla lontana di costituire commento organico e adeguato alla importanza e difficoltà del testo origeniano: esse si propongono soltanto: 1) di illustrare, là dove sia necessario, lo stato della documentazione di cui disponiamo per la ricostruzione del testo e di giustificare le eventuali scelte operate in contrasto con altri editori; 2) di dare (O cercar di dare) spiegazione di passi di difficile intelligenza; di addurre almeno qualche riscontro essenziale con luoghi di opere di Origene e di altri autori al fine di precisare meglio significato e valore di qualche concetto esposto nei <i>Princìpi,</i> inserendolo nell’àmbito dell’opera origeniana e della problematica del tempo.</p>

  <p class="Normal">Infine è doveroso ricordare che queste note molto debbono - oltre che all’edizione del Koetschau - alle opere, citate nella bibliografia, di Bardy Biirke Cadiou Chadwick Crouzel Betten- court Daniélou Drewery Gogler Gruber De Faye Hanson Harl Karpp Kettler Koch Muller Nemeshegyi Orbe Recheis Aeby Barbel Van den Eynde Volker v. Balthasar Teichtweier Comelis Wolfson. Di altri contributi parziali si dà notizia nelle note.</p>

  <h3 class="sigil_not_in_toc">PRINCIPALI SIGLE E ABBREVIAZIONI.</h3>

  <table>
    <tbody>
      <tr>
        <td>
          VT
        </td>

        <td>
          <i>Corpus Hermeticum</i>.
        </td>
      </tr>

      <tr>
        <td>
          CC
        </td>

        <td>
          <i>Corpus Christianorum</i>, Turnhout.
        </td>
      </tr>

      <tr>
        <td>
          DTC
        </td>

        <td>
          <i>Dictionnaire de Théologie Catholique</i>, Paris.
        </td>
      </tr>

      <tr>
        <td>
          GCS
        </td>

        <td>
          <i>Die Griechischen Christlichen Schriftsteller der ersten drei Jahrhunderte</i>, Leipzig.
        </td>
      </tr>

      <tr>
        <td>
          H.E.
        </td>

        <td>
          <i>Historia Ecclesiastica</i>.
        </td>
      </tr>

      <tr>
        <td>
          JTS
        </td>

        <td>
          <i>Journal of Theological Studies</i>, London.
        </td>
      </tr>

      <tr>
        <td>
          NT
        </td>

        <td>
          Nuovo Testamento
        </td>
      </tr>

      <tr>
        <td>
          PG
        </td>

        <td>
          J. P. Migne, <i>Patrologia Graeca</i>, Paris.
        </td>
      </tr>

      <tr>
        <td>
          PL
        </td>

        <td>
          J. P. Migne, <i>Patrologia Latina</i>, Paris.
        </td>
      </tr>

      <tr>
        <td>
          PO
        </td>

        <td>
          <i>Patrologia Orientalis</i>, Paris.
        </td>
      </tr>

      <tr>
        <td>
          PW
        </td>

        <td>
          Pauly-Wissowa-Kroll, <i>Realencyklopädie der klassischen Altertumwissenschaft</i>, Stuttgart.
        </td>
      </tr>

      <tr>
        <td>
          RAM
        </td>

        <td>
          <i>Revue d’Ascétique et de Mystique</i>, Toulouse.
        </td>
      </tr>

      <tr>
        <td>
          RSPhTh
        </td>

        <td>
          <i>Revue des Sciences Philosophiques et Théologiques</i>, Paris.
        </td>
      </tr>

      <tr>
        <td>
          RSR
        </td>

        <td>
          <i>Recherches de Sciences Religieuses</i>, Paris.
        </td>
      </tr>

      <tr>
        <td>
          SC
        </td>

        <td>
          <i>Sources Chrétiennes</i>, Paris.
        </td>
      </tr>

      <tr>
        <td>
          SVF
        </td>

        <td>
          H. v. Arnim, <i>Stoicorum Veterum Fragmenta</i>.
        </td>
      </tr>

      <tr>
        <td>
          TU
        </td>

        <td>
          <i>Texte und Untersuchungen zur Geschichte der altchristlichen Literatur</i>, Leipzig.
        </td>
      </tr>

      <tr>
        <td>
          VT
        </td>

        <td>
          Vecchio Testamento
        </td>
      </tr>

      <tr>
        <td>
          ZNTW
        </td>

        <td>
          <i>Zeitschtift für die neutestamentliche Wissenschaft</i>, Giessen.
        </td>
      </tr>
    </tbody>
  </table>

  <div class="fixedButton">
    <a href="#start"><img src="../Images/Flecha.png" width="50%"/></a>
  </div>
</body>
</html>