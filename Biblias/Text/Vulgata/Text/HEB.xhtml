<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -HEBRÆOS</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">HEBRÆOS</p>

  <div class="divCap"><a href='HEB.xhtml#HB1_0' class="button">1</a><a href='HEB.xhtml#HB2_0' class="button">2</a><a href='HEB.xhtml#HB3_0' class="button">3</a><a href='HEB.xhtml#HB4_0' class="button">4</a><a href='HEB.xhtml#HB5_0' class="button">5</a><a href='HEB.xhtml#HB6_0' class="button">6</a><a href='HEB.xhtml#HB7_0' class="button">7</a><a href='HEB.xhtml#HB8_0' class="button">8</a><a href='HEB.xhtml#HB9_0' class="button">9</a><a href='HEB.xhtml#HB10_0' class="button">10</a><a href='HEB.xhtml#HB11_0' class="button">11</a><a href='HEB.xhtml#HB12_0' class="button">12</a><a href='HEB.xhtml#HB13_0' class="button">13</a></div>

  <p class='main' id='HB0_0'></p>

  <h2>INCIPIT AD HEBRÆOS</h2>

  <p class='pT4' id='HB1_0'>1</p>

  <p class='Normale'><span class="Versetto" id="HB1_1">1&#160;</span>Multifariam, multisque modis olim Deus loquens patribus in prophetis:<a href='#FN1'>*</a> <span class="Versetto" id="HB1_2">2&#160;</span>novissime, diebus istis locutus est nobis in Filio, quem constituit hæredem universorum, per quem fecit et sæcula:<a href='#FN2'>†</a> <span class="Versetto" id="HB1_3">3&#160;</span>qui cum sit splendor gloriæ, et figura substantiæ ejus, portansque omnia verbo virtutis suæ, purgationem peccatorum faciens, sedet ad dexteram majestatis in excelsis:<a href='#FN3'>‡</a> <span class="Versetto" id="HB1_4">4&#160;</span>tanto melior angelis effectus, quanto differentius præ illis nomen hæreditavit.<a href='#FN4'>§</a> <span class="Versetto" id="HB1_5">5&#160;</span>Cui enim dixit aliquando angelorum: Filius meus es tu, ego hodie genui te? Et rursum: Ego ero illi in patrem, et ipse erit mihi in filium?<a href='#FN5'>**</a> <span class="Versetto" id="HB1_6">6&#160;</span>Et cum iterum introducit primogenitum in orbem terræ, dicit: Et adorent eum omnes angeli Dei.<a href='#FN6'>††</a> <span class="Versetto" id="HB1_7">7&#160;</span>Et ad angelos quidem dicit: Qui facit angelos suos spiritus, et ministros suos flammam ignis.<a href='#FN7'>‡‡</a> <span class="Versetto" id="HB1_8">8&#160;</span>Ad Filium autem: Thronus tuus Deus in sæculum sæculi: virga æquitatis, virga regni tui.<a href='#FN8'>§§</a> <span class="Versetto" id="HB1_9">9&#160;</span>Dilexisti justitiam, et odisti iniquitatem: propterea unxit te Deus, Deus tuus, oleo exultationis præ participibus tuis.<a href='#FN9'>***</a> <span class="Versetto" id="HB1_10">10&#160;</span>Et: Tu in principio, Domine, terram fundasti: et opera manuum tuarum sunt cæli.<a href='#FN10'>†††</a> <span class="Versetto" id="HB1_11">11&#160;</span>Ipsi peribunt, tu autem permanebis, et omnes ut vestimentum veterascent:<a href='#FN11'>‡‡‡</a> <span class="Versetto" id="HB1_12">12&#160;</span>et velut amictum mutabis eos, et mutabuntur: tu autem idem ipse es, et anni tui non deficient.<a href='#FN12'>§§§</a> <span class="Versetto" id="HB1_13">13&#160;</span>Ad quem autem angelorum dixit aliquando: Sede a dextris meis, quoadusque ponam inimicos tuos scabellum pedum tuorum?<a href='#FN13'>*</a> <span class="Versetto" id="HB1_14">14&#160;</span>Nonne omnes sunt administratorii spiritus, in ministerium missi propter eos, qui hæreditatem capient salutis?<a href='#FN14'>†</a></p>

  <p class='pT4' id='HB2_0'>2</p>

  <p class='Normale'><span class="Versetto" id="HB2_1">1&#160;</span>Propterea abundantius oportet observare nos ea quæ audivimus, ne forte pereffluamus.<a href='#FN15'>*</a> <span class="Versetto" id="HB2_2">2&#160;</span>Si enim qui per angelos dictus est sermo, factus est firmus, et omnis prævaricatio, et inobedientia accepit justam mercedis retributionem:<a href='#FN16'>†</a> <span class="Versetto" id="HB2_3">3&#160;</span>quomodo nos effugiemus si tantam neglexerimus salutem? quæ cum initium accepisset enarrari per Dominum ab eis, qui audierunt, in nos confirmata est, <span class="Versetto" id="HB2_4">4&#160;</span>contestante Deo signis et portentis, et variis virtutibus, et Spiritus Sancti distributionibus secundum suam voluntatem.<a href='#FN17'>‡</a> <span class="Versetto" id="HB2_5">5&#160;</span>Non enim angelis subjecit Deus orbem terræ futurum, de quo loquimur. <span class="Versetto" id="HB2_6">6&#160;</span>Testatus est autem in quodam loco quis, dicens: Quid est homo quod memor es ejus, aut filius hominis quoniam visitas eum?<a href='#FN18'>§</a> <span class="Versetto" id="HB2_7">7&#160;</span>Minuisti eum paulo minus ab angelis: gloria et honore coronasti eum: et constituisti eum super opera manuum tuarum.<a href='#FN19'>**</a> <span class="Versetto" id="HB2_8">8&#160;</span>Omnia subjecisti sub pedibus ejus. In eo enim quod omnia ei subjecit, nihil dimisit non subjectum ei. Nunc autem necdum videmus omnia subjecta ei.<a href='#FN20'>††</a> <span class="Versetto" id="HB2_9">9&#160;</span>Eum autem, qui modico quam angeli minoratus est, videmus Jesum propter passionem mortis, gloria et honore coronatum: ut, gratia Dei, pro omnibus gustaret mortem.<a href='#FN21'>‡‡</a> <span class="Versetto" id="HB2_10">10&#160;</span>Decebat enim eum, propter quem omnia, et per quem omnia, qui multos filios in gloriam adduxerat, auctorem salutis eorum per passionem consummare.<a href='#FN22'>§§</a> <span class="Versetto" id="HB2_11">11&#160;</span>Qui enim sanctificat, et qui sanctificantur, ex uno omnes. Propter quam causam non confunditur fratres eos vocare, dicens: <span class="Versetto" id="HB2_12">12&#160;</span>Nuntiabo nomen tuum fratribus meis: in medio ecclesiæ laudabo te. <span class="Versetto" id="HB2_13">13&#160;</span>Et iterum: Ego ero fidens in eum. Et iterum: Ecce ego, et pueri mei, quos dedit mihi Deus. <span class="Versetto" id="HB2_14">14&#160;</span>Quia ergo pueri communicaverunt carni, et sanguini, et ipse similiter participavit eisdem: ut per mortem destrueret eum qui habebat mortis imperium, id est, diabolum:<a href='#FN23'>***</a> <span class="Versetto" id="HB2_15">15&#160;</span>et liberaret eos qui timore mortis per totam vitam obnoxii erant servituti. <span class="Versetto" id="HB2_16">16&#160;</span>Nusquam enim angelos apprehendit, sed semen Abrahæ apprehendit.<a href='#FN24'>†††</a> <span class="Versetto" id="HB2_17">17&#160;</span>Unde debuit per omnia fratribus similari, ut misericors fieret, et fidelis pontifex ad Deum, ut repropitiaret delicta populi.<a href='#FN25'>‡‡‡</a> <span class="Versetto" id="HB2_18">18&#160;</span>In eo enim, in quo passus est ipse et tentatus, potens est et eis, qui tentantur, auxiliari.<a href='#FN26'>§§§</a></p>

  <p class='pT4' id='HB3_0'>3</p>

  <p class='Normale'><span class="Versetto" id="HB3_1">1&#160;</span>Unde, fratres sancti, vocationis cælestis participes, considerate Apostolum, et pontificem confessionis nostræ Jesum:<a href='#FN27'>*</a> <span class="Versetto" id="HB3_2">2&#160;</span>qui fidelis est ei, qui fecit illum, sicut et Moyses in omni domo ejus.<a href='#FN28'>†</a> <span class="Versetto" id="HB3_3">3&#160;</span>Amplioris enim gloriæ iste præ Moyse dignus est habitus, quanto ampliorem honorem habet domus, qui fabricavit illam.<a href='#FN29'>‡</a> <span class="Versetto" id="HB3_4">4&#160;</span>Omnis namque domus fabricatur ab aliquo: qui autem omnia creavit, Deus est.<a href='#FN30'>§</a> <span class="Versetto" id="HB3_5">5&#160;</span>Et Moyses quidem fidelis erat in tota domo ejus tamquam famulus, in testimonium eorum, quæ dicenda erant:<a href='#FN31'>**</a> <span class="Versetto" id="HB3_6">6&#160;</span>Christus vero tamquam filius in domo sua: quæ domus sumus nos, si fiduciam, et gloriam spei usque ad finem, firmam retineamus. <span class="Versetto" id="HB3_7">7&#160;</span>Quapropter sicut dicit Spiritus Sanctus: Hodie si vocem ejus audieritis,<a href='#FN32'>††</a> <span class="Versetto" id="HB3_8">8&#160;</span>nolite obdurare corda vestra, sicut in exacerbatione secundum diem tentationis in deserto,<a href='#FN33'>‡‡</a> <span class="Versetto" id="HB3_9">9&#160;</span>ubi tentaverunt me patres vestri: probaverunt, et viderunt opera mea<a href='#FN34'>§§</a> <span class="Versetto" id="HB3_10">10&#160;</span>quadraginta annis: propter quod infensus fui generationi huic, et dixi: Semper errant corde. Ipsi autem non cognoverunt vias meas,<a href='#FN35'>***</a> <span class="Versetto" id="HB3_11">11&#160;</span>sicut juravi in ira mea: Si introibunt in requiem meam.<a href='#FN36'>†††</a> <span class="Versetto" id="HB3_12">12&#160;</span>Videte fratres, ne forte sit in aliquo vestrum cor malum incredulitatis, discedendi a Deo vivo:<a href='#FN37'>‡‡‡</a> <span class="Versetto" id="HB3_13">13&#160;</span>sed adhortamini vosmetipsos per singulos dies, donec hodie cognominatur, ut non obduretur quis ex vobis fallacia peccati.<a href='#FN38'>§§§</a> <span class="Versetto" id="HB3_14">14&#160;</span>Participes enim Christi effecti sumus, si tamen initium substantiæ ejus usque ad finem firmum retineamus.<a href='#FN39'>*</a> <span class="Versetto" id="HB3_15">15&#160;</span>Dum dicitur: Hodie si vocem ejus audieritis, nolite obdurare corda vestra, quemadmodum in illa exacerbatione. <span class="Versetto" id="HB3_16">16&#160;</span>Quidam enim audientes exacerbaverunt: sed non universi qui profecti sunt ex Ægypto per Moysen.<a href='#FN40'>†</a> <span class="Versetto" id="HB3_17">17&#160;</span>Quibus autem infensus est quadraginta annis? nonne illis qui peccaverunt, quorum cadavera prostrata sunt in deserto? <span class="Versetto" id="HB3_18">18&#160;</span>Quibus autem juravit non introire in requiem ipsius, nisi illis qui increduli fuerunt? <span class="Versetto" id="HB3_19">19&#160;</span>Et videmus, quia non potuerunt introire propter incredulitatem.</p>

  <p class='pT4' id='HB4_0'>4</p>

  <p class='Normale'><span class="Versetto" id="HB4_1">1&#160;</span>Timeamus ergo ne forte relicta pollicitatione introëundi in requiem ejus, existimetur aliquis ex vobis deesse. <span class="Versetto" id="HB4_2">2&#160;</span>Etenim et nobis nuntiatum est, quemadmodum et illis: sed non profuit illis sermo auditus, non admistus fidei ex iis quæ audierunt.<a href='#FN41'>*</a> <span class="Versetto" id="HB4_3">3&#160;</span>Ingrediemur enim in requiem, qui credidimus: quemadmodum dixit: Sicut juravi in ira mea: Si introibunt in requiem meam: et quidem operibus ab institutione mundi perfectis.<a href='#FN42'>†</a> <span class="Versetto" id="HB4_4">4&#160;</span>Dixit enim in quodam loco de die septima sic: Et requievit Deus die septima ab omnibus operibus suis.<a href='#FN43'>‡</a> <span class="Versetto" id="HB4_5">5&#160;</span>Et in isto rursum: Si introibunt in requiem meam.<a href='#FN44'>§</a> <span class="Versetto" id="HB4_6">6&#160;</span>Quoniam ergo superest introire quosdam in illam, et ii, quibus prioribus annuntiatum est, non introierunt propter incredulitatem: <span class="Versetto" id="HB4_7">7&#160;</span>iterum terminat diem quemdam, Hodie, in David dicendo, post tantum temporis, sicut supra dictum est: Hodie si vocem ejus audieritis, nolite obdurare corda vestra.<a href='#FN45'>**</a> <span class="Versetto" id="HB4_8">8&#160;</span>Nam si eis Jesus requiem præstitisset, numquam de alia loqueretur, posthac, die.<a href='#FN46'>††</a> <span class="Versetto" id="HB4_9">9&#160;</span>Itaque relinquitur sabbatismus populo Dei.<a href='#FN47'>‡‡</a> <span class="Versetto" id="HB4_10">10&#160;</span>Qui enim ingressus est in requiem ejus, etiam ipse requievit ab operibus suis, sicut a suis Deus. <span class="Versetto" id="HB4_11">11&#160;</span>Festinemus ergo ingredi in illam requiem: ut ne in idipsum quis incidat incredulitatis exemplum.<a href='#FN48'>§§</a> <span class="Versetto" id="HB4_12">12&#160;</span>Vivus est enim sermo Dei, et efficax et penetrabilior omni gladio ancipiti: et pertingens usque ad divisionem animæ ac spiritus: compagum quoque ac medullarum, et discretor cogitationum et intentionum cordis.<a href='#FN49'>***</a> <span class="Versetto" id="HB4_13">13&#160;</span>Et non est ulla creatura invisibilis in conspectu ejus: omnia autem nuda et aperta sunt oculis ejus, ad quem nobis sermo. <span class="Versetto" id="HB4_14">14&#160;</span>Habentes ergo pontificem magnum qui penetravit cælos, Jesum Filium Dei, teneamus confessionem.<a href='#FN50'>†††</a> <span class="Versetto" id="HB4_15">15&#160;</span>Non enim habemus pontificem qui non possit compati infirmitatibus nostris: tentatum autem per omnia pro similitudine absque peccato.<a href='#FN51'>‡‡‡</a> <span class="Versetto" id="HB4_16">16&#160;</span>Adeamus ergo cum fiducia ad thronum gratiæ: ut misericordiam consequamur, et gratiam inveniamus in auxilio opportuno.<a href='#FN52'>§§§</a></p>

  <p class='pT4' id='HB5_0'>5</p>

  <p class='Normale'><span class="Versetto" id="HB5_1">1&#160;</span>Omnis namque pontifex ex hominibus assumptus, pro hominibus constituitur in iis quæ sunt ad Deum, ut offerat dona, et sacrificia pro peccatis:<a href='#FN53'>*</a> <span class="Versetto" id="HB5_2">2&#160;</span>qui condolere possit iis qui ignorant et errant: quoniam et ipse circumdatus est infirmitate:<a href='#FN54'>†</a> <span class="Versetto" id="HB5_3">3&#160;</span>et propterea debet, quemadmodum pro populo, ita etiam et pro semetipso offerre pro peccatis. <span class="Versetto" id="HB5_4">4&#160;</span>Nec quisquam sumit sibi honorem, sed qui vocatur a Deo, tamquam Aaron.<a href='#FN55'>‡</a> <span class="Versetto" id="HB5_5">5&#160;</span>Sic et Christus non semetipsum clarificavit ut pontifex fieret: sed qui locutus est ad eum: Filius meus es tu, ego hodie genui te.<a href='#FN56'>§</a> <span class="Versetto" id="HB5_6">6&#160;</span>Quemadmodum et in alio loco dicit: Tu es sacerdos in æternum, secundum ordinem Melchisedech.<a href='#FN57'>**</a> <span class="Versetto" id="HB5_7">7&#160;</span>Qui in diebus carnis suæ preces, supplicationesque ad eum qui possit illum salvum facere a morte cum clamore valido, et lacrimis offerens, exauditus est pro sua reverentia.<a href='#FN58'>††</a> <span class="Versetto" id="HB5_8">8&#160;</span>Et quidem cum esset Filius Dei, didicit ex iis, quæ passus est, obedientiam:<a href='#FN59'>‡‡</a> <span class="Versetto" id="HB5_9">9&#160;</span>et consummatus, factus est omnibus obtemperantibus sibi, causa salutis æternæ,<a href='#FN60'>§§</a> <span class="Versetto" id="HB5_10">10&#160;</span>appellatus a Deo pontifex juxta ordinem Melchisedech. <span class="Versetto" id="HB5_11">11&#160;</span>De quo nobis grandis sermo, et ininterpretabilis ad dicendum: quoniam imbecilles facti estis ad audiendum.<a href='#FN61'>***</a> <span class="Versetto" id="HB5_12">12&#160;</span>Etenim cum deberetis magistri esse propter tempus, rursum indigetis ut vos doceamini quæ sint elementa exordii sermonum Dei: et facti estis quibus lacte opus sit, non solido cibo.<a href='#FN62'>†††</a> <span class="Versetto" id="HB5_13">13&#160;</span>Omnis enim, qui lactis est particeps, expers est sermonis justitiæ: parvulus enim est.<a href='#FN63'>‡‡‡</a> <span class="Versetto" id="HB5_14">14&#160;</span>Perfectorum autem est solidus cibus: eorum, qui pro consuetudine exercitatos habent sensus ad discretionem boni ac mali.</p>

  <p class='pT4' id='HB6_0'>6</p>

  <p class='Normale'><span class="Versetto" id="HB6_1">1&#160;</span>Quapropter intermittentes inchoationis Christi sermonem, ad perfectiora feramur, non rursum jacientes fundamentum pœnitentiæ ab operibus mortuis, et fidei ad Deum,<a href='#FN64'>*</a> <span class="Versetto" id="HB6_2">2&#160;</span>baptismatum doctrinæ, impositionis quoque manuum, ac resurrectionis mortuorum, et judicii æterni. <span class="Versetto" id="HB6_3">3&#160;</span>Et hoc faciemus, si quidem permiserit Deus. <span class="Versetto" id="HB6_4">4&#160;</span>Impossibile est enim eos qui semel sunt illuminati, gustaverunt etiam donum cæleste, et participes facti sunt Spiritus Sancti,<a href='#FN65'>†</a> <span class="Versetto" id="HB6_5">5&#160;</span>gustaverunt nihilominus bonum Dei verbum, virtutesque sæculi venturi, <span class="Versetto" id="HB6_6">6&#160;</span>et prolapsi sunt; rursus renovari ad pœnitentiam, rursum crucifigentes sibimetipsis Filium Dei, et ostentui habentes.<a href='#FN66'>‡</a> <span class="Versetto" id="HB6_7">7&#160;</span>Terra enim sæpe venientem super se bibens imbrem, et generans herbam opportunam illis, a quibus colitur, accipit benedictionem a Deo:<a href='#FN67'>§</a> <span class="Versetto" id="HB6_8">8&#160;</span>proferens autem spinas ac tribulos, reproba est, et maledicto proxima: cujus consummatio in combustionem. <span class="Versetto" id="HB6_9">9&#160;</span>Confidimus autem de vobis dilectissimi meliora, et viciniora saluti: tametsi ita loquimur.<a href='#FN68'>**</a> <span class="Versetto" id="HB6_10">10&#160;</span>Non enim injustus Deus, ut obliviscatur operis vestri, et dilectionis, quam ostendistis in nomine ipsius, qui ministrastis sanctis, et ministratis.<a href='#FN69'>††</a> <span class="Versetto" id="HB6_11">11&#160;</span>Cupimus autem unumquemque vestrum eamdem ostentare sollicitudinem ad expletionem spei usque in finem:<a href='#FN70'>‡‡</a> <span class="Versetto" id="HB6_12">12&#160;</span>ut non segnes efficiamini, verum imitatores eorum, qui fide, et patientia hæreditabunt promissiones. <span class="Versetto" id="HB6_13">13&#160;</span>Abrahæ namque promittens Deus, quoniam neminem habuit, per quem juraret, majorem, juravit per semetipsum,<a href='#FN71'>§§</a> <span class="Versetto" id="HB6_14">14&#160;</span>dicens: Nisi benedicens benedicam te, et multiplicans multiplicabo te.<a href='#FN72'>***</a> <span class="Versetto" id="HB6_15">15&#160;</span>Et sic longanimiter ferens, adeptus est repromissionem. <span class="Versetto" id="HB6_16">16&#160;</span>Homines enim per majorem sui jurant: et omnis controversiæ eorum finis, ad confirmationem, est juramentum. <span class="Versetto" id="HB6_17">17&#160;</span>In quo abundantius volens Deus ostendere pollicitationis hæredibus, immobilitatem consilii sui, interposuit jusjurandum:<a href='#FN73'>†††</a> <span class="Versetto" id="HB6_18">18&#160;</span>ut per duas res immobiles, quibus impossibile est mentiri Deum, fortissimum solatium habeamus, qui confugimus ad tenendam propositam spem,<a href='#FN74'>‡‡‡</a> <span class="Versetto" id="HB6_19">19&#160;</span>quam sicut anchoram habemus animæ tutam ac firmam, et incedentem usque ad interiora velaminis,<a href='#FN75'>§§§</a> <span class="Versetto" id="HB6_20">20&#160;</span>ubi præcursor pro nobis introivit Jesus, secundum ordinem Melchisedech pontifex factus in æternum.<a href='#FN76'>*</a></p>

  <p class='pT4' id='HB7_0'>7</p>

  <p class='Normale'><span class="Versetto" id="HB7_1">1&#160;</span>Hic enim Melchisedech, rex Salem, sacerdos Dei summi, qui obviavit Abrahæ regresso a cæde regum, et benedixit ei:<a href='#FN77'>*</a> <span class="Versetto" id="HB7_2">2&#160;</span>cui et decimas omnium divisit Abraham: primum quidem qui interpretatur rex justitiæ: deinde autem et rex Salem, quod est, rex pacis, <span class="Versetto" id="HB7_3">3&#160;</span>sine patre, sine matre, sine genealogia, neque initium dierum, neque finem vitæ habens, assimilatus autem Filio Dei, manet sacerdos in perpetuum.<a href='#FN78'>†</a> <span class="Versetto" id="HB7_4">4&#160;</span>Intuemini autem quantus sit hic, cui et decimas dedit de præcipuis Abraham patriarcha.<a href='#FN79'>‡</a> <span class="Versetto" id="HB7_5">5&#160;</span>Et quidem de filiis Levi sacerdotium accipientes, mandatum habent decimas sumere a populo secundum legem, id est, a fratribus suis: quamquam et ipsi exierint de lumbis Abrahæ.<a href='#FN80'>§</a> <span class="Versetto" id="HB7_6">6&#160;</span>Cujus autem generatio non annumeratur in eis, decimas sumpsit ab Abraham, et hunc, qui habebat repromissiones, benedixit. <span class="Versetto" id="HB7_7">7&#160;</span>Sine ulla autem contradictione, quod minus est, a meliore benedicitur. <span class="Versetto" id="HB7_8">8&#160;</span>Et hic quidem, decimas morientes homines accipiunt: ibi autem contestatur, quia vivit.<a href='#FN81'>**</a> <span class="Versetto" id="HB7_9">9&#160;</span>Et (ut ita dictum sit) per Abraham, et Levi, qui decimas accepit, decimatus est: <span class="Versetto" id="HB7_10">10&#160;</span>adhuc enim in lumbis patris erat, quando obviavit ei Melchisedech. <span class="Versetto" id="HB7_11">11&#160;</span>Si ergo consummatio per sacerdotium Leviticum erat (populus enim sub ipso legem accepit) quid adhuc necessarium fuit secundum ordinem Melchisedech, alium surgere sacerdotem, et non secundum ordinem Aaron dici?<a href='#FN82'>††</a> <span class="Versetto" id="HB7_12">12&#160;</span>Translato enim sacerdotio, necesse est ut et legis translatio fiat.<a href='#FN83'>‡‡</a> <span class="Versetto" id="HB7_13">13&#160;</span>In quo enim hæc dicuntur, de alia tribu est, de qua nullus altari præsto fuit. <span class="Versetto" id="HB7_14">14&#160;</span>Manifestum est enim quod ex Juda ortus sit Dominus noster: in qua tribu nihil de sacerdotibus Moyses locutus est.<a href='#FN84'>§§</a> <span class="Versetto" id="HB7_15">15&#160;</span>Et amplius adhuc manifestum est: si secundum similitudinem Melchisedech exsurgat alius sacerdos, <span class="Versetto" id="HB7_16">16&#160;</span>qui non secundum legem mandati carnalis factus est, sed secundum virtutem vitæ insolubilis.<a href='#FN85'>***</a> <span class="Versetto" id="HB7_17">17&#160;</span>Contestatur enim: Quoniam tu es sacerdos in æternum, secundum ordinem Melchisedech. <span class="Versetto" id="HB7_18">18&#160;</span>Reprobatio quidem fit præcedentis mandati, propter infirmitatem ejus, et inutilitatem: <span class="Versetto" id="HB7_19">19&#160;</span>nihil enim ad perfectum adduxit lex: introductio vero melioris spei, per quam proximamus ad Deum. <span class="Versetto" id="HB7_20">20&#160;</span>Et quantum est non sine jurejurando (alii quidem sine jurejurando sacerdotes facti sunt, <span class="Versetto" id="HB7_21">21&#160;</span>hic autem cum jurejurando per eum, qui dixit ad illum: Juravit Dominus, et non pœnitebit eum: tu es sacerdos in æternum): <span class="Versetto" id="HB7_22">22&#160;</span>in tantum melioris testamenti sponsor factus est Jesus.<a href='#FN86'>†††</a> <span class="Versetto" id="HB7_23">23&#160;</span>Et alii quidem plures facti sunt sacerdotes, idcirco quod morte prohiberentur permanere: <span class="Versetto" id="HB7_24">24&#160;</span>hic autem eo quod maneat in æternum, sempiternum habet sacerdotium.<a href='#FN87'>‡‡‡</a> <span class="Versetto" id="HB7_25">25&#160;</span>Unde et salvare in perpetuum potest accedentes per semetipsum ad Deum: semper vivens ad interpellandum pro nobis.<a href='#FN88'>§§§</a> <span class="Versetto" id="HB7_26">26&#160;</span>Talis enim decebat ut nobis esset pontifex, sanctus, innocens, impollutus, segregatus a peccatoribus, et excelsior cælis factus:<a href='#FN89'>*</a> <span class="Versetto" id="HB7_27">27&#160;</span>qui non habet necessitatem quotidie, quemadmodum sacerdotes, prius pro suis delictis hostias offerre, deinde pro populi: hoc enim fecit semel, seipsum offerendo.<a href='#FN90'>†</a> <span class="Versetto" id="HB7_28">28&#160;</span>Lex enim homines constituit sacerdotes infirmitatem habentes: sermo autem jurisjurandi, qui post legem est, Filium in æternum perfectum.<a href='#FN91'>‡</a></p>

  <p class='pT4' id='HB8_0'>8</p>

  <p class='Normale'><span class="Versetto" id="HB8_1">1&#160;</span>Capitulum autem super ea quæ dicuntur: Talem habemus pontificem, qui consedit in dextera sedis magnitudinis in cælis,<a href='#FN92'>*</a> <span class="Versetto" id="HB8_2">2&#160;</span>sanctorum minister, et tabernaculi veri, quod fixit Dominus, et non homo.<a href='#FN93'>†</a> <span class="Versetto" id="HB8_3">3&#160;</span>Omnis enim pontifex ad offerendum munera, et hostias constituitur: unde necesse est et hunc habere aliquid, quod offerat.<a href='#FN94'>‡</a> <span class="Versetto" id="HB8_4">4&#160;</span>Si ergo esset super terram, nec esset sacerdos: cum essent qui offerent secundum legem munera,<a href='#FN95'>§</a> <span class="Versetto" id="HB8_5">5&#160;</span>qui exemplari, et umbræ deserviunt cælestium. Sicut responsum est Moysi, cum consummaret tabernaculum: Vide (inquit) omnia facito secundum exemplar, quod tibi ostensum est in monte.<a href='#FN96'>**</a> <span class="Versetto" id="HB8_6">6&#160;</span>Nunc autem melius sortitus est ministerium, quanto et melioris testamenti mediator est, quod in melioribus repromissionibus sancitum est.<a href='#FN97'>††</a> <span class="Versetto" id="HB8_7">7&#160;</span>Nam si illud prius culpa vacasset, non utique secundi locus inquireretur.<a href='#FN98'>‡‡</a> <span class="Versetto" id="HB8_8">8&#160;</span>Vituperans enim eos dicit: Ecce dies venient, dicit Dominus: et consummabo super domum Israël, et super domum Juda, testamentum novum, <span class="Versetto" id="HB8_9">9&#160;</span>non secundum testamentum quod feci patribus eorum in die qua apprehendi manum eorum ut educerem illos de terra Ægypti: quoniam ipsi non permanserunt in testamento meo: et ego neglexi eos, dicit Dominus.<a href='#FN99'>§§</a> <span class="Versetto" id="HB8_10">10&#160;</span>Quia hoc est testamentum quod disponam domui Israël post dies illos, dicit Dominus: dando leges meas in mentem eorum, et in corde eorum superscribam eas: et ero eis in Deum, et ipsi erunt mihi in populum:<a href='#FN100'>***</a> <span class="Versetto" id="HB8_11">11&#160;</span>et non docebit unusquisque proximum suum, et unusquisque fratrem suum, dicens: Cognosce Dominum: quoniam omnes scient me a minore usque ad majorem eorum:<a href='#FN101'>†††</a> <span class="Versetto" id="HB8_12">12&#160;</span>quia propitius ero iniquitatibus eorum, et peccatorum eorum jam non memorabor. <span class="Versetto" id="HB8_13">13&#160;</span>Dicendo autem novum: veteravit prius. Quod autem antiquatur, et senescit, prope interitum est.</p>

  <p class='pT4' id='HB9_0'>9</p>

  <p class='Normale'><span class="Versetto" id="HB9_1">1&#160;</span>Habuit quidem et prius justificationes culturæ, et Sanctum sæculare.<a href='#FN102'>*</a> <span class="Versetto" id="HB9_2">2&#160;</span>Tabernaculum enim factum est primum, in quo erant candelabra, et mensa, et propositio panum, quæ dicitur Sancta.<a href='#FN103'>†</a> <span class="Versetto" id="HB9_3">3&#160;</span>Post velamentum autem secundum, tabernaculum, quod dicitur Sancta sanctorum: <span class="Versetto" id="HB9_4">4&#160;</span>aureum habens thuribulum, et arcam testamenti circumtectam ex omni parte auro, in qua urna aurea habens manna, et virga Aaron, quæ fronduerat, et tabulæ testamenti, <span class="Versetto" id="HB9_5">5&#160;</span>superque eam erant cherubim gloriæ obumbrantia propitiatorium: de quibus non est modo dicendum per singula.<a href='#FN104'>‡</a> <span class="Versetto" id="HB9_6">6&#160;</span>His vero ita compositis, in priori quidem tabernaculo semper introibant sacerdotes, sacrificiorum officia consummantes: <span class="Versetto" id="HB9_7">7&#160;</span>in secundo autem semel in anno solus pontifex non sine sanguine, quem offert pro sua et populi ignorantia:<a href='#FN105'>§</a> <span class="Versetto" id="HB9_8">8&#160;</span>hoc significante Spiritu Sancto, nondum propalatam esse sanctorum viam, adhuc priore tabernaculo habente statum:<a href='#FN106'>**</a> <span class="Versetto" id="HB9_9">9&#160;</span>quæ parabola est temporis instantis: juxta quam munera, et hostiæ offeruntur, quæ non possunt juxta conscientiam perfectum facere servientem, solummodo in cibis, et in potibus,<a href='#FN107'>††</a> <span class="Versetto" id="HB9_10">10&#160;</span>et variis baptismatibus, et justitiis carnis usque ad tempus correctionis impositis.<a href='#FN108'>‡‡</a> <span class="Versetto" id="HB9_11">11&#160;</span>Christus autem assistens pontifex futurorum bonorum, per amplius et perfectius tabernaculum, non manufactum, id est, non hujus creationis:<a href='#FN109'>§§</a> <span class="Versetto" id="HB9_12">12&#160;</span>neque per sanguinem hircorum aut vitulorum, sed per proprium sanguinem introivit semel in Sancta, æterna redemptione inventa.<a href='#FN110'>***</a> <span class="Versetto" id="HB9_13">13&#160;</span>Si enim sanguis hircorum et taurorum, et cinis vitulæ aspersus inquinatos sanctificat ad emundationem carnis:<a href='#FN111'>†††</a> <span class="Versetto" id="HB9_14">14&#160;</span>quanto magis sanguis Christi, qui per Spiritum Sanctum semetipsum obtulit immaculatum Deo, emundabit conscientiam nostram ab operibus mortuis, ad serviendum Deo viventi?<a href='#FN112'>‡‡‡</a> <span class="Versetto" id="HB9_15">15&#160;</span>Et ideo novi testamenti mediator est: ut morte intercedente, in redemptionem earum prævaricationum, quæ erant sub priori testamento, repromissionem accipiant qui vocati sunt æternæ hæreditatis.<a href='#FN113'>§§§</a> <span class="Versetto" id="HB9_16">16&#160;</span>Ubi enim testamentum est, mors necesse est intercedat testatoris.<a href='#FN114'>*</a> <span class="Versetto" id="HB9_17">17&#160;</span>Testamentum enim in mortuis confirmatum est: alioquin nondum valet, dum vivit qui testatus est. <span class="Versetto" id="HB9_18">18&#160;</span>Unde nec primum quidem sine sanguine dedicatum est. <span class="Versetto" id="HB9_19">19&#160;</span>Lecto enim omni mandato legis a Moyse universo populo, accipiens sanguinem vitulorum et hircorum cum aqua, et lana coccinea, et hyssopo, ipsum quoque librum, et omnem populum aspersit,<a href='#FN115'>†</a> <span class="Versetto" id="HB9_20">20&#160;</span>dicens: Hic sanguis testamenti, quod mandavit ad vos Deus. <span class="Versetto" id="HB9_21">21&#160;</span>Etiam tabernaculum et omnia vasa ministerii sanguine similiter aspersit. <span class="Versetto" id="HB9_22">22&#160;</span>Et omnia pene in sanguine secundum legem mundantur: et sine sanguinis effusione non fit remissio.<a href='#FN116'>‡</a> <span class="Versetto" id="HB9_23">23&#160;</span>Necesse est ergo exemplaria quidem cælestium his mundari: ipsa autem cælestia melioribus hostiis quam istis.<a href='#FN117'>§</a> <span class="Versetto" id="HB9_24">24&#160;</span>Non enim in manufacta Sancta Jesus introivit exemplaria verorum: sed in ipsum cælum, ut appareat nunc vultui Dei pro nobis: <span class="Versetto" id="HB9_25">25&#160;</span>neque ut sæpe offerat semetipsum, quemadmodum pontifex intrat in Sancta per singulos annos in sanguine alieno:<a href='#FN118'>**</a> <span class="Versetto" id="HB9_26">26&#160;</span>alioquin oportebat eum frequenter pati ab origine mundi: nunc autem semel in consummatione sæculorum, ad destitutionem peccati, per hostiam suam apparuit.<a href='#FN119'>††</a> <span class="Versetto" id="HB9_27">27&#160;</span>Et quemadmodum statutum est hominibus semel mori, post hoc autem judicium:<a href='#FN120'>‡‡</a> <span class="Versetto" id="HB9_28">28&#160;</span>sic et Christus semel oblatus est ad multorum exhaurienda peccata: secundo sine peccato apparebit exspectantibus se, in salutem.<a href='#FN121'>§§</a></p>

  <p class='pT4' id='HB10_0'>10</p>

  <p class='Normale'><span class="Versetto" id="HB10_1">1&#160;</span>Umbram enim habens lex futurorum bonorum, non ipsam imaginem rerum: per singulos annos, eisdem ipsis hostiis quas offerunt indesinenter, numquam potest accedentes perfectos facere:<a href='#FN122'>*</a> <span class="Versetto" id="HB10_2">2&#160;</span>alioquin cessassent offerri: ideo quod nullam haberent ultra conscientiam peccati, cultores semel mundati:<a href='#FN123'>†</a> <span class="Versetto" id="HB10_3">3&#160;</span>sed in ipsis commemoratio peccatorum per singulos annos fit.<a href='#FN124'>‡</a> <span class="Versetto" id="HB10_4">4&#160;</span>Impossibile enim est sanguine taurorum et hircorum auferri peccata. <span class="Versetto" id="HB10_5">5&#160;</span>Ideo ingrediens mundum dicit: Hostiam et oblationem noluisti: corpus autem aptasti mihi:<a href='#FN125'>§</a> <span class="Versetto" id="HB10_6">6&#160;</span>holocautomata pro peccato non tibi placuerunt.<a href='#FN126'>**</a> <span class="Versetto" id="HB10_7">7&#160;</span>Tunc dixi: Ecce venio: in capite libri scriptum est de me: Ut faciam, Deus, voluntatem tuam.<a href='#FN127'>††</a> <span class="Versetto" id="HB10_8">8&#160;</span>Superius dicens: Quia hostias, et oblationes, et holocautomata pro peccato noluisti, nec placita sunt tibi, quæ secundum legem offeruntur,<a href='#FN128'>‡‡</a> <span class="Versetto" id="HB10_9">9&#160;</span>tunc dixi: Ecce venio, ut faciam, Deus, voluntatem tuam: aufert primum, ut sequens statuat. <span class="Versetto" id="HB10_10">10&#160;</span>In qua voluntate sanctificati sumus per oblationem corporis Jesu Christi semel.<a href='#FN129'>§§</a> <span class="Versetto" id="HB10_11">11&#160;</span>Et omnis quidem sacerdos præsto est quotidie ministrans, et easdem sæpe offerens hostias, quæ numquam possunt auferre peccata:<a href='#FN130'>***</a> <span class="Versetto" id="HB10_12">12&#160;</span>hic autem unam pro peccatis offerens hostiam, in sempiternum sedet in dextera Dei,<a href='#FN131'>†††</a> <span class="Versetto" id="HB10_13">13&#160;</span>de cetero exspectans donec ponantur inimici ejus scabellum pedum ejus.<a href='#FN132'>‡‡‡</a> <span class="Versetto" id="HB10_14">14&#160;</span>Una enim oblatione, consummavit in sempiternum sanctificatos. <span class="Versetto" id="HB10_15">15&#160;</span>Contestatur autem nos et Spiritus Sanctus. Postquam enim dixit:<a href='#FN133'>§§§</a> <span class="Versetto" id="HB10_16">16&#160;</span>Hoc autem testamentum, quod testabor ad illos post dies illos, dicit Dominus, dando leges meas in cordibus eorum, et in mentibus eorum superscribam eas:<a href='#FN134'>*</a> <span class="Versetto" id="HB10_17">17&#160;</span>et peccatorum, et iniquitatum eorum jam non recordabor amplius. <span class="Versetto" id="HB10_18">18&#160;</span>Ubi autem horum remissio: jam non est oblatio pro peccato.<a href='#FN135'>†</a> <span class="Versetto" id="HB10_19">19&#160;</span>Habentes itaque, fratres, fiduciam in introitu sanctorum in sanguine Christi, <span class="Versetto" id="HB10_20">20&#160;</span>quam initiavit nobis viam novam, et viventem per velamen, id est, carnem suam,<a href='#FN136'>‡</a> <span class="Versetto" id="HB10_21">21&#160;</span>et sacerdotem magnum super domum Dei: <span class="Versetto" id="HB10_22">22&#160;</span>accedamus cum vero corde in plenitudine fidei, aspersi corda a conscientia mala, et abluti corpus aqua munda,<a href='#FN137'>§</a> <span class="Versetto" id="HB10_23">23&#160;</span>teneamus spei nostræ confessionem indeclinabilem (fidelis enim est qui repromisit),<a href='#FN138'>**</a> <span class="Versetto" id="HB10_24">24&#160;</span>et consideremus invicem in provocationem caritatis, et bonorum operum:<a href='#FN139'>††</a> <span class="Versetto" id="HB10_25">25&#160;</span>non deserentes collectionem nostram, sicut consuetudinis est quibusdam, sed consolantes, et tanto magis quanto videritis appropinquantem diem.<a href='#FN140'>‡‡</a> <span class="Versetto" id="HB10_26">26&#160;</span>Voluntarie enim peccantibus nobis post acceptam notitiam veritatis, jam non relinquitur pro peccatis hostia,<a href='#FN141'>§§</a> <span class="Versetto" id="HB10_27">27&#160;</span>terribilis autem quædam exspectatio judicii, et ignis æmulatio, quæ consumptura est adversarios. <span class="Versetto" id="HB10_28">28&#160;</span>Irritam quis faciens legem Moysi, sine ulla miseratione duobus vel tribus testibus moritur:<a href='#FN142'>***</a> <span class="Versetto" id="HB10_29">29&#160;</span>quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiæ contumeliam fecerit?<a href='#FN143'>†††</a> <span class="Versetto" id="HB10_30">30&#160;</span>Scimus enim qui dixit: Mihi vindicta, et ego retribuam. Et iterum: Quia judicabit Dominus populum suum.<a href='#FN144'>‡‡‡</a> <span class="Versetto" id="HB10_31">31&#160;</span>Horrendum est incidere in manus Dei viventis.<a href='#FN145'>§§§</a> <span class="Versetto" id="HB10_32">32&#160;</span>Rememoramini autem pristinos dies, in quibus illuminati, magnum certamen sustinuistis passionum: <span class="Versetto" id="HB10_33">33&#160;</span>et in altero quidem opprobriis et tribulationibus spectaculum facti: in altero autem socii taliter conversantium effecti.<a href='#FN146'>*</a> <span class="Versetto" id="HB10_34">34&#160;</span>Nam et vinctis compassi estis, et rapinam bonorum vestrorum cum gaudio suscepistis, cognoscentes vos habere meliorem et manentem substantiam. <span class="Versetto" id="HB10_35">35&#160;</span>Nolite itaque amittere confidentiam vestram, quæ magnam habet remunerationem. <span class="Versetto" id="HB10_36">36&#160;</span>Patientia enim vobis necessaria est: ut voluntatem Dei facientes, reportetis promissionem. <span class="Versetto" id="HB10_37">37&#160;</span>Adhuc enim modicum aliquantulum, qui venturus est, veniet, et non tardabit. <span class="Versetto" id="HB10_38">38&#160;</span>Justus autem meus ex fide vivit: quod si subtraxerit se, non placebit animæ meæ.<a href='#FN147'>†</a> <span class="Versetto" id="HB10_39">39&#160;</span>Nos autem non sumus subtractionis filii in perditionem, sed fidei in acquisitionem animæ.<a href='#FN148'>‡</a></p>

  <p class='pT4' id='HB11_0'>11</p>

  <p class='Normale'><span class="Versetto" id="HB11_1">1&#160;</span>Est autem fides sperandarum substantia rerum, argumentum non apparentium.<a href='#FN149'>*</a> <span class="Versetto" id="HB11_2">2&#160;</span>In hac enim testimonium consecuti sunt senes. <span class="Versetto" id="HB11_3">3&#160;</span>Fide intelligimus aptata esse sæcula verbo Dei: ut ex invisibilibus visibilia fierent.<a href='#FN150'>†</a> <span class="Versetto" id="HB11_4">4&#160;</span>Fide plurimam hostiam Abel, quam Cain, obtulit Deo, per quam testimonium consecutus est esse justus, testimonium perhibente muneribus ejus Deo, et per illam defunctus adhuc loquitur.<a href='#FN151'>‡</a> <span class="Versetto" id="HB11_5">5&#160;</span>Fide Henoch translatus est ne videret mortem, et non inveniebatur, quia transtulit illum Deus: ante translationem enim testimonium habuit placuisse Deo. <span class="Versetto" id="HB11_6">6&#160;</span>Sine fide autem impossibile est placere Deo. Credere enim oportet accedentem ad Deum quia est, et inquirentibus se remunerator sit.<a href='#FN152'>§</a> <span class="Versetto" id="HB11_7">7&#160;</span>Fide Noë responso accepto de iis quæ adhuc non videbantur, metuens aptavit arcam in salutem domus suæ, per quam damnavit mundum: et justitiæ, quæ per fidem est, hæres est institutus.<a href='#FN153'>**</a> <span class="Versetto" id="HB11_8">8&#160;</span>Fide qui vocatur Abraham obedivit in locum exire, quem accepturus erat in hæreditatem: et exiit, nesciens quo iret.<a href='#FN154'>††</a> <span class="Versetto" id="HB11_9">9&#160;</span>Fide demoratus est in terra repromissionis, tamquam in aliena, in casulis habitando cum Isaac et Jacob cohæredibus repromissionis ejusdem. <span class="Versetto" id="HB11_10">10&#160;</span>Exspectabat enim fundamenta habentem civitatem: cujus artifex et conditor Deus. <span class="Versetto" id="HB11_11">11&#160;</span>Fide et ipsa Sara sterilis virtutem in conceptionem seminis accepit, etiam præter tempus ætatis: quoniam fidelem credidit esse eum qui repromiserat.<a href='#FN155'>‡‡</a> <span class="Versetto" id="HB11_12">12&#160;</span>Propter quod et ab uno orti sunt (et hoc emortuo) tamquam sidera cæli in multitudinem, et sicut arena, quæ est ad oram maris, innumerabilis.<a href='#FN156'>§§</a> <span class="Versetto" id="HB11_13">13&#160;</span>Juxta fidem defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram.<a href='#FN157'>***</a> <span class="Versetto" id="HB11_14">14&#160;</span>Qui enim hæc dicunt, significant se patriam inquirere. <span class="Versetto" id="HB11_15">15&#160;</span>Et si quidem ipsius meminissent de qua exierunt, habebant utique tempus revertendi: <span class="Versetto" id="HB11_16">16&#160;</span>nunc autem meliorem appetunt, id est, cælestem. Ideo non confunditur Deus vocari Deus eorum: paravit enim illis civitatem. <span class="Versetto" id="HB11_17">17&#160;</span>Fide obtulit Abraham Isaac, cum tentaretur, et unigenitum offerebat, qui susceperat repromissiones:<a href='#FN158'>†††</a> <span class="Versetto" id="HB11_18">18&#160;</span>ad quem dictum est: Quia in Isaac vocabitur tibi semen: <span class="Versetto" id="HB11_19">19&#160;</span>arbitrans quia et a mortuis suscitare potens est Deus: unde eum et in parabolam accepit.<a href='#FN159'>‡‡‡</a> <span class="Versetto" id="HB11_20">20&#160;</span>Fide et de futuris benedixit Isaac Jacob et Esau.<a href='#FN160'>§§§</a> <span class="Versetto" id="HB11_21">21&#160;</span>Fide Jacob, moriens, singulos filiorum Joseph benedixit: et adoravit fastigium virgæ ejus.<a href='#FN161'>*</a> <span class="Versetto" id="HB11_22">22&#160;</span>Fide Joseph, moriens, de profectione filiorum Israël memoratus est, et de ossibus suis mandavit.<a href='#FN162'>†</a> <span class="Versetto" id="HB11_23">23&#160;</span>Fide Moyses, natus, occultatus est mensibus tribus a parentibus suis, eo quod vidissent elegantem infantem, et non timuerunt regis edictum. <span class="Versetto" id="HB11_24">24&#160;</span>Fide Moyses grandis factus negavit se esse filium filiæ Pharaonis, <span class="Versetto" id="HB11_25">25&#160;</span>magis eligens affligi cum populo Dei, quam temporalis peccati habere jucunditatem, <span class="Versetto" id="HB11_26">26&#160;</span>majores divitias æstimans thesauro Ægyptiorum, improperium Christi: aspiciebat enim in remunerationem.<a href='#FN163'>‡</a> <span class="Versetto" id="HB11_27">27&#160;</span>Fide reliquit Ægyptum, non veritus animositatem regis: invisibilem enim tamquam videns sustinuit.<a href='#FN164'>§</a> <span class="Versetto" id="HB11_28">28&#160;</span>Fide celebravit Pascha, et sanguinis effusionem: ne qui vastabat primitiva, tangeret eos.<a href='#FN165'>**</a> <span class="Versetto" id="HB11_29">29&#160;</span>Fide transierunt mare Rubrum tamquam per aridam terram: quod experti Ægyptii, devorati sunt.<a href='#FN166'>††</a> <span class="Versetto" id="HB11_30">30&#160;</span>Fide muri Jericho corruerunt, circuitu dierum septem.<a href='#FN167'>‡‡</a> <span class="Versetto" id="HB11_31">31&#160;</span>Fide Rahab meretrix non periit cum incredulis, excipiens exploratores cum pace.<a href='#FN168'>§§</a> <span class="Versetto" id="HB11_32">32&#160;</span>Et quid adhuc dicam? deficiet enim me tempus enarrantem de Gedeon, Barac, Samson, Jephte, David, Samuel, et prophetis:<a href='#FN169'>***</a> <span class="Versetto" id="HB11_33">33&#160;</span>qui per fidem vicerunt regna, operati sunt justitiam, adepti sunt repromissiones, obturaverunt ora leonum,<a href='#FN170'>†††</a> <span class="Versetto" id="HB11_34">34&#160;</span>extinxerunt impetum ignis, effugerunt aciem gladii, convaluerunt de infirmitate, fortes facti sunt in bello, castra verterunt exterorum: <span class="Versetto" id="HB11_35">35&#160;</span>acceperunt mulieres de resurrectione mortuos suos: alii autem distenti sunt non suscipientes redemptionem ut meliorem invenirent resurrectionem.<a href='#FN171'>‡‡‡</a> <span class="Versetto" id="HB11_36">36&#160;</span>Alii vero ludibria, et verbera experti, insuper et vincula, et carceres: <span class="Versetto" id="HB11_37">37&#160;</span>lapidati sunt, secti sunt, tentati sunt, in occisione gladii mortui sunt, circuierunt in melotis, in pellibus caprinis, egentes, angustiati, afflicti: <span class="Versetto" id="HB11_38">38&#160;</span>quibus dignus non erat mundus: in solitudinibus errantes, in montibus, in speluncis, et in cavernis terræ.<a href='#FN172'>§§§</a> <span class="Versetto" id="HB11_39">39&#160;</span>Et hi omnes testimonio fidei probati, non acceperunt repromissionem, <span class="Versetto" id="HB11_40">40&#160;</span>Deo pro nobis melius aliquid providente, ut non sine nobis consummarentur.<a href='#FN173'>*</a></p>

  <p class='pT4' id='HB12_0'>12</p>

  <p class='Normale'><span class="Versetto" id="HB12_1">1&#160;</span>Ideoque et nos tantam habentes impositam nubem testium, deponentes omne pondus, et circumstans nos peccatum, per patientiam curramus ad propositum nobis certamen:<a href='#FN174'>*</a> <span class="Versetto" id="HB12_2">2&#160;</span>aspicientes in auctorem fidei, et consummatorem Jesum, qui proposito sibi gaudio sustinuit crucem, confusione contempta, atque in dextera sedis Dei sedet.<a href='#FN175'>†</a> <span class="Versetto" id="HB12_3">3&#160;</span>Recogitate enim eum qui talem sustinuit a peccatoribus adversum semetipsum contradictionem: ut ne fatigemini, animis vestris deficientes.<a href='#FN176'>‡</a> <span class="Versetto" id="HB12_4">4&#160;</span>Nondum enim usque ad sanguinem restitistis, adversus peccatum repugnantes: <span class="Versetto" id="HB12_5">5&#160;</span>et obliti estis consolationis, quæ vobis tamquam filiis loquitur, dicens: Fili mi, noli negligere disciplinam Domini: neque fatigeris dum ab eo argueris. <span class="Versetto" id="HB12_6">6&#160;</span>Quem enim diligit Dominus, castigat: flagellat autem omnem filium, quem recipit.<a href='#FN177'>§</a> <span class="Versetto" id="HB12_7">7&#160;</span>In disciplina perseverate. Tamquam filiis vobis offert se Deus: quis enim filius, quem non corripit pater? <span class="Versetto" id="HB12_8">8&#160;</span>quod si extra disciplinam estis, cujus participes facti sunt omnes: ergo adulteri, et non filii estis.<a href='#FN178'>**</a> <span class="Versetto" id="HB12_9">9&#160;</span>Deinde patres quidem carnis nostræ, eruditores habuimus, et reverebamur eos, non multo magis obtemperabimus Patri spirituum, et vivemus?<a href='#FN179'>††</a> <span class="Versetto" id="HB12_10">10&#160;</span>Et illi quidem in tempore paucorum dierum, secundum voluntatem suam erudiebant nos: hic autem ad id quod utile est in recipiendo sanctificationem ejus.<a href='#FN180'>‡‡</a> <span class="Versetto" id="HB12_11">11&#160;</span>Omnis autem disciplina in præsenti quidem videtur non esse gaudii, sed mœroris: postea autem fructum pacatissimum exercitatis per eam, reddet justitiæ.<a href='#FN181'>§§</a> <span class="Versetto" id="HB12_12">12&#160;</span>Propter quod remissas manus, et soluta genua erigite,<a href='#FN182'>***</a> <span class="Versetto" id="HB12_13">13&#160;</span>et gressus rectos facite pedibus vestris: ut non claudicans quis erret, magis autem sanetur.<a href='#FN183'>†††</a> <span class="Versetto" id="HB12_14">14&#160;</span>Pacem sequimini cum omnibus, et sanctimoniam, sine qua nemo videbit Deum:<a href='#FN184'>‡‡‡</a> <span class="Versetto" id="HB12_15">15&#160;</span>contemplantes nequis desit gratiæ Dei: ne qua radix amaritudinis sursum germinans impediat, et per illam inquinentur multi.<a href='#FN185'>§§§</a> <span class="Versetto" id="HB12_16">16&#160;</span>Ne quis fornicator, aut profanus ut Esau: qui propter unam escam vendidit primitiva sua:<a href='#FN186'>*</a> <span class="Versetto" id="HB12_17">17&#160;</span>scitote enim quoniam et postea cupiens hæreditare benedictionem, reprobatus est: non enim invenit pœnitentiæ locum, quamquam cum lacrimis inquisisset eam. <span class="Versetto" id="HB12_18">18&#160;</span>Non enim accessistis ad tractabilem montem, et accensibilem ignem, et turbinem, et caliginem, et procellam,<a href='#FN187'>†</a> <span class="Versetto" id="HB12_19">19&#160;</span>et tubæ sonum, et vocem verborum, quam qui audierunt, excusaverunt se, ne eis fieret verbum.<a href='#FN188'>‡</a> <span class="Versetto" id="HB12_20">20&#160;</span>Non enim portabant quod dicebatur: Et si bestia tetigerit montem, lapidabitur.<a href='#FN189'>§</a> <span class="Versetto" id="HB12_21">21&#160;</span>Et ita terribile erat quod videbatur. Moyses dixit: Exterritus sum, et tremebundus. <span class="Versetto" id="HB12_22">22&#160;</span>Sed accessistis ad Sion montem, et civitatem Dei viventis, Jerusalem cælestem, et multorum millium angelorum frequentiam,<a href='#FN190'>**</a> <span class="Versetto" id="HB12_23">23&#160;</span>et ecclesiam primitivorum, qui conscripti sunt in cælis, et judicem omnium Deum, et spiritus justorum perfectorum,<a href='#FN191'>††</a> <span class="Versetto" id="HB12_24">24&#160;</span>et testamenti novi mediatorem Jesum, et sanguinis aspersionem melius loquentem quam Abel. <span class="Versetto" id="HB12_25">25&#160;</span>Videte ne recusetis loquentem. Si enim illi non effugerunt, recusantes eum, qui super terram loquebatur: multo magis nos, qui de cælis loquentem nobis avertimus. <span class="Versetto" id="HB12_26">26&#160;</span>Cujus vox movit terram tunc: nunc autem repromittit, dicens: Adhuc semel, et ego movebo non solum terram, sed et cælum.<a href='#FN192'>‡‡</a> <span class="Versetto" id="HB12_27">27&#160;</span>Quod autem, Adhuc semel, dicit: declarat mobilium translationem tamquam factorum, ut maneant ea quæ sunt immobilia.<a href='#FN193'>§§</a> <span class="Versetto" id="HB12_28">28&#160;</span>Itaque regnum immobile suscipientes, habemus gratiam: per quam serviamus placentes Deo, cum metu et reverentia.<a href='#FN194'>***</a> <span class="Versetto" id="HB12_29">29&#160;</span>Etenim Deus noster ignis consumens est.<a href='#FN195'>†††</a></p>

  <p class='pT4' id='HB13_0'>13</p>

  <p class='Normale'><span class="Versetto" id="HB13_1">1&#160;</span>Caritas fraternitatis maneat in vobis,<a href='#FN196'>*</a> <span class="Versetto" id="HB13_2">2&#160;</span>et hospitalitatem nolite oblivisci: per hanc enim latuerunt quidam, angelis hospitio receptis. <span class="Versetto" id="HB13_3">3&#160;</span>Mementote vinctorum, tamquam simul vincti: et laborantium, tamquam et ipsi in corpore morantes.<a href='#FN197'>†</a> <span class="Versetto" id="HB13_4">4&#160;</span>Honorabile connubium in omnibus, et thorus immaculatus. Fornicatores enim, et adulteros judicabit Deus. <span class="Versetto" id="HB13_5">5&#160;</span>Sint mores sine avaritia, contenti præsentibus: ipse enim dixit: Non te deseram, neque derelinquam:<a href='#FN198'>‡</a> <span class="Versetto" id="HB13_6">6&#160;</span>ita ut confidenter dicamus: Dominus mihi adjutor: non timebo quid faciat mihi homo.<a href='#FN199'>§</a> <span class="Versetto" id="HB13_7">7&#160;</span>Mementote præpositorum vestrorum, qui vobis locuti sunt verbum Dei: quorum intuentes exitum conversationis, imitamini fidem.<a href='#FN200'>**</a> <span class="Versetto" id="HB13_8">8&#160;</span>Jesus Christus heri, et hodie: ipse et in sæcula.<a href='#FN201'>††</a> <span class="Versetto" id="HB13_9">9&#160;</span>Doctrinis variis et peregrinis nolite abduci. Optimum est enim gratia stabilire cor, non escis: quæ non profuerunt ambulantibus in eis. <span class="Versetto" id="HB13_10">10&#160;</span>Habemus altare, de quo edere non habent potestatem, qui tabernaculo deserviunt.<a href='#FN202'>‡‡</a> <span class="Versetto" id="HB13_11">11&#160;</span>Quorum enim animalium infertur sanguis pro peccato in Sancta per pontificem, horum corpora cremantur extra castra.<a href='#FN203'>§§</a> <span class="Versetto" id="HB13_12">12&#160;</span>Propter quod et Jesus, ut sanctificaret per suum sanguinem populum, extra portam passus est.<a href='#FN204'>***</a> <span class="Versetto" id="HB13_13">13&#160;</span>Exeamus igitur ad eum extra castra, improperium ejus portantes. <span class="Versetto" id="HB13_14">14&#160;</span>Non enim habemus hic manentem civitatem, sed futuram inquirimus. <span class="Versetto" id="HB13_15">15&#160;</span>Per ipsum ergo offeramus hostiam laudis semper Deo, id est, fructum labiorum confitentium nomini ejus.<a href='#FN205'>†††</a> <span class="Versetto" id="HB13_16">16&#160;</span>Beneficentiæ autem et communionis nolite oblivisci: talibus enim hostiis promeretur Deus.<a href='#FN206'>‡‡‡</a> <span class="Versetto" id="HB13_17">17&#160;</span>Obedite præpositis vestris, et subjacete eis. Ipsi enim pervigilant quasi rationem pro animabus vestris reddituri, ut cum gaudio hoc faciant, et non gementes: hoc enim non expedit vobis.<a href='#FN207'>§§§</a> <span class="Versetto" id="HB13_18">18&#160;</span>Orate pro nobis: confidimus enim quia bonam conscientiam habemus in omnibus bene volentes conversari.<a href='#FN208'>*</a> <span class="Versetto" id="HB13_19">19&#160;</span>Amplius autem deprecor vos hoc facere, quo celerius restituar vobis. <span class="Versetto" id="HB13_20">20&#160;</span>Deus autem pacis, qui eduxit de mortuis pastorem magnum ovium, in sanguine testamenti æterni, Dominum nostrum Jesum Christum, <span class="Versetto" id="HB13_21">21&#160;</span>aptet vos in omni bono, ut faciatis ejus voluntatem: faciens in vobis quod placeat coram se per Jesum Christum: cui est gloria in sæcula sæculorum. Amen.<a href='#FN209'>†</a> <span class="Versetto" id="HB13_22">22&#160;</span>Rogo autem vos fratres, ut sufferatis verbum solatii. Etenim perpaucis scripsi vobis.<a href='#FN210'>‡</a> <span class="Versetto" id="HB13_23">23&#160;</span>Cognoscite fratrem nostrum Timotheum dimissum: cum quo (si celerius venerit) videbo vos. <span class="Versetto" id="HB13_24">24&#160;</span>Salutate omnes præpositos vestros, et omnes sanctos. Salutant vos de Italia fratres. <span class="Versetto" id="HB13_25">25&#160;</span>Gratia cum omnibus vobis. Amen.</p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#HB1_1"><span class="notemark">*</span> 1:1</a> <span class="fk">Argumentum</span><span class="ft"> In primis videndum est cur apostolus Paulus in hac epistola scribenda non servaverit morem suum, ut vel vocabulum nominis sui, vel ordinis describeret dignitatem. Hæc causa est: quod ad eos scribens qui ex circumcisione crediderant, quasi gentium apostolus et non Hebræorum, sciens quoque eorum superbiam, suamque humilitatem ipse demonstrans, meritum officii sui noluit anteferre. Simili etiam modo Joannes apostolus propter humilitatem, in epistola sua nomen suum eadem ratione non prætulit. Hanc autem epistolam ad Hebræos conscriptam, Hebraica lingua fertur Apostolus misisse: cujus sensum et ordinem retinens Lucas evangelista, post excessum beati apostoli Pauli Græco sermone composuit. </span><span class="fk">Olim. </span><span class="ft"> Non est novum. </span><span class="fk">Deus, </span><span class="ft"> qui est invariabilis tunc et nunc. </span><span class="fk">Loquens. </span><span class="ft"> Dicit: </span><span class="fk">loquens, </span><span class="ft"> in præsenti, quia quod tunc etiam nunc. </span><span class="fk">Patribus. </span><span class="ft"> Id est iis qui carne et cultu Dei patres nobis sunt. </span><span class="fk">In prophetis. </span><span class="ft"> Non enim ipsi, sed Deus in eis. </span><span class="fk">Multifarie. </span><span class="ft"> Id est multotiens Abrahæ, Isaac, Jacob et cæteris, ac eisdem sæpe. </span><span class="fk">Multisque modis. </span><span class="ft"> Quia modo per somnia, ut Danieli: modo aperta voce, ut Moysi: modo interiori inspiratione, ut David.</span></p>
  </aside>

  <aside id="FN2">
    <p class="f"><a class="notebackref" href="#HB1_2"><span class="notemark">†</span> 1:2</a> <span class="fk">In Filio, </span><span class="ft"> qui prophetis est major. Est enim Dominus prophetarum impletor et sanctificator. Sic ergo propheta est, quod et Dominus prophetarum. Sic et angelus Christus est, ut et Dominus angelorum. </span><span class="fk">Constituit</span><span class="ft"> immutabiliter. </span><span class="fk">Hæredem universorum, </span><span class="ft"> id est possessorem omnis creaturæ. Non enim jam portio Domini est Jacob, et pars ejus Isræl: sed omnes prorsus nationes mundi.</span></p>
  </aside>

  <aside id="FN3">
    <p class="f"><a class="notebackref" href="#HB1_3"><span class="notemark">‡</span> 1:3</a> <span class="fk">Qui cum sit splendor gloriæ, </span><span class="ft"> etc. Hic secundum divinam naturam commendat Christum, ostendens eum coæternum et coæqualem Patri, ejusdemque cum eo substantiæ, sed alterum in persona. </span><span class="fk">Figura substantiæ. </span><span class="ft"> Ecce aliter personaliter, ut figura ab eo cujus est figura. Sed æqualis, quia non dissimilis, sicut ipse ait: </span><span class="fk">Pater in me est; </span><span class="ft"> et: </span><span class="fk">Qui videt me, videt et Patrem meum</span><span class="ft"> Joan. 14.. Attende quod hæc nomina, scilicet lumen, gloria, quandoque ad naturam divinam referuntur, quandoque ad personam. Et quando ad personam referuntur; modo ad Patrem, modo ad Filium referuntur. Dicimus enim: Pater est lumen, et Filius est lumen. Similiter Pater est gloria, Filius gloria, et hi duo una gloria et unum lumen, non duo. Et dicitur Filius gloria de gloria, sicut lumen de lumine, et principium de principio, et Deus de Deo, non tamen duo dii, sed unus, non duo principia, sed unum. Splendor autem et figura, sicut et imago proprie ad personam Filii referuntur et relative dicuntur. </span><span class="fk">Portansque omnia, </span><span class="ft"> etc. Supra dictum est, quia per ipsum fecit omnia. Hic ei nunc summam auctoritatis attribuit, ex eo quod cum auctoritate cuncta gubernat et continet. Sicut enim ab eo creata sunt omnia, ita per eum immutabilem conservantur. Creatoris enim omnipotentia causa est subsistendi omni creaturæ, quæ virtus si ab eis quæ condidit regendis aliquando cessaret, simul omnium rerum species et natura concideret. </span><span class="fk">Purgationem. </span><span class="ft"> Postquam ostendit ejus excellentiam quo cuncta creavit et gubernat, hic humilitatis ejus benignitatem commendat. Commonet enim nos crucis et resurrectionis et ascensionis, ubi ait: </span><span class="fk">Sedet, </span><span class="ft"> etc. </span><span class="fk">In excelsis. </span><span class="ft"> Dicens hoc, non loco concludit Deum: sed ostendit hominem Christum omnibus altiorem, et omnibus eminentiorem. Sic et per dexteram, non Deum deformavit, sed similitudinem honoris demonstravit. Confessus enim nihil demonstrat aliud nisi honoris æqualitatem.</span></p>
  </aside>

  <aside id="FN4">
    <p class="f"><a class="notebackref" href="#HB1_4"><span class="notemark">§</span> 1:4</a> <span class="fk">Tanto melior. </span><span class="ft"> In psalmo tamen ait: </span><span class="fk">Paulo minus minoratus est ab angelis</span><span class="ft"> Psal. 8.. Hic eisdem melior dicitur. Et sicut illud secundum humanam naturam, ita et hoc secundum divinam dictum esse posset intelligi, nisi adderetur </span><span class="fk">effectus, </span><span class="ft"> per quod aperitur, quod hic loquitur de eo secundum carnem. Nam secundum hoc quod Patris substantiæ consubstantialis agnoscitur, non est factus, sed natus: de eo ergo sermo versatur secundum humanam naturam, secundum quam et minor fuit angelis passione, et major et melior etiam gratiæ plenitudine, de qua et ipsi angeli ad mensuram accipiunt. </span><span class="fk">Differentius nomen. </span><span class="ft"> Dum fuit mortalis, differens nomen habuit, quia angeli ministrabant ei. Postquam immortalis, magis differens. Et quia hoc habere posset, et non pro illis, addit </span><span class="fk">præ illis, </span><span class="ft"> id est, valde differens a nomine angelorum, hoc est nomen quod est super omne nomen, scilicet Deus, sive Filius, quod revera dignius est illo quo illi dicuntur angeli, id est nuntii. Filii enim nomen proprietatem ostendit, non adoptionem, quia nisi esset proprius Filius, non posset ex hoc Apostolus amplitudinem honoris asserere. Proprius autem Filius est de ipso Patre genitus. Si autem adoptionis gratia esset Filius, non solum Patre, sed etiam angelis minor esset.</span></p>
  </aside>

  <aside id="FN5">
    <p class="f"><a class="notebackref" href="#HB1_5"><span class="notemark">**</span> 1:5</a> <span class="fk">Hodie. </span><span class="ft"> Ne præterita generatio videretur, dixit hodie. Quanquam enim possit etiam ille dies intelligi, quo Christus secundum hominem natus est, tamen quia </span><span class="fk">hodie</span><span class="ft"> præsentiam significat, atque in æternitate nec præteritum est quidquam quasi esse desierit, nec futurum quasi nondum sit, sed præsens tantum: quia quidquid æternum est, semper est: divinius accipitur de sempiterna generatione sapientiæ Dei, quam fides sincerissima et catholica prædicat. </span><span class="fk">Ego ero illi. </span><span class="ft"> Id est, honorem illius, vel illi homini de virgine nascituro. Potest tamen et secundum carnem hoc accipi dictum, etenim caro communicat altioribus, sicut et divinitas humilibus.</span></p>
  </aside>

  <aside id="FN6">
    <p class="f"><a class="notebackref" href="#HB1_6"><span class="notemark">††</span> 1:6</a> <span class="fk">Iterum introducit, </span><span class="ft"> visibilem carne assumpta qui ante invisibilis in mundo erat, quæ assumptio dicitur exitus a Patre: introductio ad hæreditatem, ubi jubetur adorari. </span><span class="fk">Et adorent. </span><span class="ft"> Et iterum dicit Pater de eodem Filio: </span><span class="fk">Cum introducit. </span><span class="ft"> Id est, cum ostendit </span><span class="fk">intro, </span><span class="ft"> usque ad corda hominum, </span><span class="fk">ducendum, </span><span class="ft"> per fidem; quid dicit? </span><span class="fk">Et adorent. </span><span class="ft"> Adorant angeli, quia jussioni ejus obtemperant et reverentur.</span></p>
  </aside>

  <aside id="FN7">
    <p class="f"><a class="notebackref" href="#HB1_7"><span class="notemark">‡‡</span> 1:7</a> <span class="fk">Angelos. </span><span class="ft"> Spiritus, naturæ nomen est; angelus, officii. Quos enim Deus spiritus condidit, mittendo nuntios, angelos facit. Et omnibus utitur ad incommutabile arbitrium sententiæ suæ, sive bonis per gratiam ejus, sive malis per propriam voluntatem. Ac per hoc voluntas Dei est prima et summa causa omnium corporalium specierum atque motionum. Nihil enim visibiliter fit, quod non de interiori invisibili atque intelligibili aula summi imperatoris, aut jubeatur, aut permittatur, secundum ineffabilem justitiam. Vel illi spiritus dicuntur angeli quando levia nuntiare mittuntur: quando autem ad vindictam, ut in Sodoma, dicuntur ignis ardens. Sic et ministri Ecclesiæ, ignis sunt dum vitia nostra uruntur, angeli autem, dum verbum Dei nuntiant.</span></p>
  </aside>

  <aside id="FN8">
    <p class="f"><a class="notebackref" href="#HB1_8"><span class="notemark">§§</span> 1:8</a> <span class="fk">Ad Filium. </span><span class="ft"> Hic per dignitatem simul et potestatem commendat Christum. </span><span class="fk">In sæculum. </span><span class="ft"> Quia semper regnabit, et novissimum judicium semper stabit; unde: </span><span class="fk">Ibunt hi in ignem æternum, et illi in vitam æternam</span><span class="ft"> Matth. 25..</span></p>
  </aside>

  <aside id="FN9">
    <p class="f"><a class="notebackref" href="#HB1_9"><span class="notemark">***</span> 1:9</a> <span class="fk">Unxit te. </span><span class="ft"> Secundum hominem, quia Deitas nullo indiguit. Unctus significat regem vel sacerdotem. </span><span class="fk">Deus</span><span class="ft"> repetitur ex magna dilectione. Vel secundum Augustinum: Alter casus est vocativus, alter nominativus, ut sic: O tu Deus Fili, unxit te Deus tuus, scilicet, Pater. In Latino putatur idem casus, sed in Græco evidentissima distinctio est: qua aliter nominativus, aliter vocativus intelligitur.</span></p>
  </aside>

  <aside id="FN10">
    <p class="f"><a class="notebackref" href="#HB1_10"><span class="notemark">†††</span> 1:10</a> <span class="fk">Et tu. </span><span class="ft"> Post humanitatis excellentiam, iterum redit ad æternitatem Filii. </span><span class="fk">In principio. </span><span class="ft"> Quia Creator ante creata exsistit sine ullo initio. </span><span class="fk">Manuum. </span><span class="ft"> Virtus jussionis, id est, potentia voluntatis vocatur manus, quia ut voluit facta sunt omnia.</span></p>
  </aside>

  <aside id="FN11">
    <p class="f"><a class="notebackref" href="#HB1_11"><span class="notemark">‡‡‡</span> 1:11</a> <span class="fk">Peribunt. </span><span class="ft"> Ab eo quod sunt, dum immutabuntur in melius creaturæ. </span><span class="fk">Tu autem permanebis. </span><span class="ft"> Ut sicut æternus ante omnia, sic quia permanet, idem erit post mutata omnia. </span><span class="fk">Veterascent. </span><span class="ft"> Veterascere dicitur quod more vestis consumitur, sicut caro humana, quæ tamen in melius mutabitur.</span></p>
  </aside>

  <aside id="FN12">
    <p class="f"><a class="notebackref" href="#HB1_12"><span class="notemark">§§§</span> 1:12</a> <span class="fk">Et velut amictum. </span><span class="ft"> Significat mutationem cœli. Unde: </span><span class="fk">Vidi cœlum novum et terram novam</span><span class="ft"> Apoc. 21.. </span><span class="fk">Mutabis eos, </span><span class="ft"> etc. Quia facta Dei sub æternitate stabunt, ne ad corruptionem revertantur. </span><span class="fk">Tu autem, </span><span class="ft"> ex toto immutabilis.</span></p>
  </aside>

  <aside id="FN13">
    <p class="f"><a class="notebackref" href="#HB1_13"><span class="notemark">*</span> 1:13</a> <span class="fk">Ad quem angelorum. </span><span class="ft"> Agere instituit de gloria humanitatis. </span><span class="fk">Sede. </span><span class="ft"> Victori Filio confessus offertur a Patre. </span><span class="fk">Pedum. </span><span class="ft"> Per pedes stabilitas æterna signatur, id est, in æternitatem, ubi vestigiis quasi positis virtute omnipotentiæ consistit.</span></p>
  </aside>

  <aside id="FN14">
    <p class="f"><a class="notebackref" href="#HB1_14"><span class="notemark">†</span> 1:14</a> <span class="fk">Nonne sunt omnes, </span><span class="ft"> etc. Quasi dicat: Utique. Intellige igitur quantus honor nobis exsistit, ut ad nos sicut ad amicos ministros angelos suos destinet Deus. Quamvis enim multum intersit inter angelos et homines, propinquos tamen eos nobiscum fecit, quia nostræ saluti student, propter nos discurrunt, pro nobis suo funguntur officio, hoc est opus angelicum, angelicæ functionis officium, ut omnia fiant pro salute proximorum. Magis autem hoc est opus Christi, quia angelis nobis superioribus præcepit ad nostram salutem suum exhibere ministerium.</span></p>
  </aside>

  <aside id="FN15">
    <p class="f"><a class="notebackref" href="#HB2_1"><span class="notemark">*</span> 2:1</a> <span class="fk">Propterea. </span><span class="ft"> Postquam locutus est de Filio Dei multa quæ ad ejus commendationem valent, hortatur eos quibus scribit, ut diligenter animadvertant et custodiant ea quæ per illum annuntiata sunt eis. Et ad hoc tendunt omnia præmissa quibus probavit quod esset Christus major prophetis et angelis. </span><span class="fk">Abundantius, </span><span class="ft"> quam quæ de lege, vel prophetis, vel angelis dicta sunt. Nomen legis obticuit Apostolus, quia in astructione sua quam in posterioribus facit etiam hoc manifestum facit. </span><span class="fk">Pereffluamus. </span><span class="ft"> Fluimus per pœnas mortalis naturæ, effluimus, peccata addendo, pereffluimus in æterna damnatione. Hinc suadet audienda esse verba Christi per pœnam quæ erit negligentibus.</span></p>
  </aside>

  <aside id="FN16">
    <p class="f"><a class="notebackref" href="#HB2_2"><span class="notemark">†</span> 2:2</a> <span class="fk">Et omnis prævaricatio. </span><span class="ft"> Dicit </span><span class="fk">omnis, </span><span class="ft"> ut pro singulis peccatis sit pœna; non enim solum omnis prævaricator qui multorum reus est, pœnam luet. </span><span class="fk">Justam mercedem. </span><span class="ft"> Ita loquitur ne putetur perire justitia per misericordiam. Quod vero ait, </span><span class="fk">retributionem, </span><span class="ft"> hoc ad pœnæ quantitatem refertur, quæ æqualis peccato erit: quia secundum quod majus vel minus est peccatum, major vel minor erit pœna. Quod vero ait: </span><span class="fk">mercedis, </span><span class="ft"> hoc ad qualitatem pœnæ refertur, ut qui libidinis igne perierit, igne æterni incendii crucietur.</span></p>
  </aside>

  <aside id="FN17">
    <p class="f"><a class="notebackref" href="#HB2_4"><span class="notemark">‡</span> 2:4</a> <span class="fk">Et Spiritus distributionibus. </span><span class="ft"> Per hoc affluentiam designat gratiarum, quæ non erat apud antiquos, neque tanta signa, neque tam diversa prodigia per quod ostendit, quia non simpliciter est eis creditum, sed per ligna et prodigia. Ideoque cum credimus, non illis, sed Deo nos credere declaratur.</span></p>
  </aside>

  <aside id="FN18">
    <p class="f"><a class="notebackref" href="#HB2_6"><span class="notemark">§</span> 2:6</a> <span class="fk">Quid est homo. </span><span class="ft"> Potest hoc legi admirative, ut per hominem et Filium hominis intelligatur Christus homo. Cujus fuit memor Deus in conceptione, dando immunitatem a peccato. Et visitavit in resurrectione, dando gloriam immortalitatis. Potest etiam hoc legi, cum despectu, pro terreno: Adam enim homo fuit, sed non filius hominis, sicut homines dicuntur qui portant ejus imaginem. Qui autem portavit imaginem Christi dicuntur filii hominum potius. Et ille, vetus homo dicitur; iste, novus. Homo igitur hoc loco terrenus est; Filius autem hominis, cœlestis. Et ille longe sejunctus est Deo, hic autem præsens est. Et ideo illius est memor tanquam in longinquo positi. Hunc visitat quem vultu suo, id est, gratiæ suæ præsentia illustrat. </span><span class="fk">Visitas eum: </span><span class="ft"> hominem per Filium hominis, quasi per medicum infirmum, visitavit Pater.</span></p>
  </aside>

  <aside id="FN19">
    <p class="f"><a class="notebackref" href="#HB2_7"><span class="notemark">**</span> 2:7</a> <span class="fk">Gloria. </span><span class="ft"> Claritate immortalitatis </span><span class="fk">honore, </span><span class="ft"> eo quod sic flectitur omne genu. </span><span class="fk">Super opera manuum, </span><span class="ft"> digniora, scilicet, angelos et homines, quæ per excellentiam dicuntur opera manuum.</span></p>
  </aside>

  <aside id="FN20">
    <p class="f"><a class="notebackref" href="#HB2_8"><span class="notemark">††</span> 2:8</a> <span class="fk">In eo autem. </span><span class="ft"> Exponit sensum David. Ait David Psal. 8.: </span><span class="fk">Omnia subjecisti: In eo autem quod</span><span class="ft"> Scriptura </span><span class="fk">subjecit, </span><span class="ft"> id est, subjecta ostendit </span><span class="fk">omnia, nihil dimisit, </span><span class="ft"> id est, nihil excepit de omnibus.</span></p>
  </aside>

  <aside id="FN21">
    <p class="f"><a class="notebackref" href="#HB2_9"><span class="notemark">‡‡</span> 2:9</a> <span class="fk">Eum autem, </span><span class="ft"> etc. Majores angeli homine dici possunt, quia majores sunt hominis corpore. Majores sunt et animo, sed in eo tantum quod peccati originalis merito corpus aggravat ipsum animum, sed hoc non in Christo. Quod autem tibi videtur nihil magnum de Deo Patre dici, si forma servi major est, qua majores videntur et angeli; non recte cogitas, nec attendis quem habeat locum in rebus humana natura, quæ condita est ad imaginem Dei: cui tamen injuria facta non est, cum Christus dicebat: </span><span class="fk">Pater major me est</span><span class="ft"> Joan. 14.; qui non carni suæ solum, sed etiam menti quam gerebat humanæ Deum patrem præferebat, quæ sine dubio forma agnoscitur servi, quoniam servit tota creatura Creatori. </span><span class="fk">Propter passionem. </span><span class="ft"> Hic jam incipit ostendere non pro potentia tantum, vel ultione verba Christi audienda esse, sed pro dilectione qua dilexit nos, ut pro nobis moreretur.</span></p>
  </aside>

  <aside id="FN22">
    <p class="f"><a class="notebackref" href="#HB2_10"><span class="notemark">§§</span> 2:10</a> <span class="fk">Auctorem. </span><span class="ft"> Christum. </span><span class="fk">Salutis eorum, </span><span class="ft"> id est filiorum. Ipse enim est filius per naturam, cujus hæredes erimus qui sumus adoptione filii. Vide quantus est in medio nostrum: Et ille filius, et nos filii sumus. Sed distat, quod ille salvat, nos salvamur. Ille sanctificat, nos sanctificamur. Modo conjungit nos Scriptura, modo disjungit. </span><span class="fk">Multos, </span><span class="ft"> inquit, </span><span class="fk">filios, </span><span class="ft"> hic conjunxit: </span><span class="fk">auctorem salutis eorum, </span><span class="ft"> hic discrevit. </span><span class="fk">Per passionem. </span><span class="ft"> Quia nisi Christus moreretur, homo non redimeretur, et non redemptus periret. Quod si esset, frustra omnia facta essent. Cætera enim homini serviunt, homo Deo. Nec in aliquibus Deus glorificaretur cum ad hoc omnia facta sint. Falsa quoque esset prædestinatio de adducendis filiis. </span><span class="fk">Consummare. </span><span class="ft"> Hoc in resurrectione incœpit, quando immortalitatis gloria sublimatus est. Et auctum in ascensione, quando ascendit ad dexteram Patris. Et perficietur in judicio, </span><span class="fk">quando ei omnia subjicientur, et erit omnia in omnibus</span><span class="ft"> I Cor. 15.. </span><span class="fk">Qui enim, </span><span class="ft"> etc. AUG. Probat, quod pro nostra liberatione Christum pati decuerit, etc., usque ad cum et utramque naturam per se constat scivisse. </span><span class="fk">Ex uno omnes. </span><span class="ft"> Sed ille ut proprius Filius, nos adoptivi. Cum dicit: </span><span class="fk">non erubescit fratres vocare, </span><span class="ft"> ostendit quod non ei naturæ est fraternitas nostra, sed misericordiæ. Quod probat per prophetam, ne putetur novum.</span></p>
  </aside>

  <aside id="FN23">
    <p class="f"><a class="notebackref" href="#HB2_14"><span class="notemark">***</span> 2:14</a> <span class="fk">Quia ergo. </span><span class="ft"> Quasi: Cum essent ex uno omnes, et, quia pueri qui sanctificandi erant communicaverant carni, id est erant homines ex anima et corpore, quæ per sanguinem accipitur, corruptibiles; ideo </span><span class="fk">et ipse, </span><span class="ft"> Christus. </span><span class="fk">Participavit eisdem</span><span class="ft"> pueris, vel </span><span class="fk">eisdem, </span><span class="ft"> id est carne et sanguine, et hoc similiter, id est, passibilis et mortalis, ut posset mori, et sic destrueret diabolum, et per mortem, legem evacuaret, et Judæos liberos faceret per gratiam qui timore pœnarum servi erant legis. </span><span class="fk">Per mortem. </span><span class="ft"> Mirum quid? Mors erat arma per quæ vincebat diabolus, et per eam victus est a Christo diabolus.</span></p>
  </aside>

  <aside id="FN24">
    <p class="f"><a class="notebackref" href="#HB2_16"><span class="notemark">†††</span> 2:16</a> <span class="fk">Nusquam. </span><span class="ft"> Participavit eisdem ut homines sanctificaret. Et recte hæc causa apponitur, quia si non esset eos liberaturus, non eis participaret. Quod in angelis apparet, quia nusquam, id est, nulla scriptura legitur apprehendisse angelos. </span><span class="fk">Apprehendit. </span><span class="ft"> Apostolus dixit: </span><span class="fk">apprehendit, </span><span class="ft"> non autem </span><span class="fk">assumpsit, </span><span class="ft"> quasi: Longe fugientem assecutus est. In quo humanæ naturæ dignitas intelligi potest, et misericordia et gratia qua hoc fecit, et cura quam de nobis habuit. Fugientem quippe ante humanam naturam, et longe fugientem (longe enim eramus); insecutus apprehendit, non angelicæ, sed humanæ naturæ data est hæc dignitas, ut Deus ei in unam personam jungeretur.</span></p>
  </aside>

  <aside id="FN25">
    <p class="f"><a class="notebackref" href="#HB2_17"><span class="notemark">‡‡‡</span> 2:17</a> <span class="fk">Per omnia. </span><span class="ft"> Quia natus, educatus, crevit; passus, mortuus. Qui supra dictus est figura paternæ substantiæ.</span></p>
  </aside>

  <aside id="FN26">
    <p class="f"><a class="notebackref" href="#HB2_18"><span class="notemark">§§§</span> 2:18</a> <span class="fk">In eo enim. </span><span class="ft"> Id est, in carne quam suscepit multa sæva passus est. Novitque quid est ista tribulatio patientium per experimentum. </span><span class="fk">Qui tentantur. </span><span class="ft"> Tentat Deus ut probet, diabolus ut decipiat, homo ut sciat quod nescit.</span></p>
  </aside>

  <aside id="FN27">
    <p class="f"><a class="notebackref" href="#HB3_1"><span class="notemark">*</span> 3:1</a> <span class="fk">Unde fratres. </span><span class="ft"> Ex omnibus superioribus infert; quasi: Quia potens, quia passus pro nobis, et potest auxiliari.</span></p>
  </aside>

  <aside id="FN28">
    <p class="f"><a class="notebackref" href="#HB3_2"><span class="notemark">†</span> 3:2</a> <span class="fk">Qui fidelis. </span><span class="ft"> Incipit Christum comparare Moysi, sicut supra prophetis et angelis, ita ut sit præ Moyse fidelis, quia non suam, sed Patris gloriam quæsivit, nec ejus mandata abscondit. Qui Christus fidelis est Patri (sicut Moyses) in omni domo Judæorum et gentium.</span></p>
  </aside>

  <aside id="FN29">
    <p class="f"><a class="notebackref" href="#HB3_3"><span class="notemark">‡</span> 3:3</a> <span class="fk">Amplioris. </span><span class="ft"> Quasi: Quod fidelis fuerit, ipse effectus indicat: quia dignus est gloria, ut Moyses: et quidem ampliore præ Moyse, id est, quam Moyses, vel præ Moyse exsistens in merendo.</span></p>
  </aside>

  <aside id="FN30">
    <p class="f"><a class="notebackref" href="#HB3_4"><span class="notemark">§</span> 3:4</a> <span class="fk">Omnis namque domus, </span><span class="ft"> etc. Fabricavit dico, per se enim non potest fieri, sed ab aliquo. An ideo a Christo? Vere, quia Deus est qui facit domum, et omnia. </span><span class="fk">Qui autem omnia creavit, </span><span class="ft"> et domum. </span><span class="fk">Deus est. </span><span class="ft"> Utriusque enim domus tam ejus quam rexit Moyses, quam ejus quam erexit Christus, factor est Deus.</span></p>
  </aside>

  <aside id="FN31">
    <p class="f"><a class="notebackref" href="#HB3_5"><span class="notemark">**</span> 3:5</a> <span class="fk">Et Moyses. </span><span class="ft"> Ostendit Christum dignum ampliori gloria quam Moysen, quia Christus fabricator est domus, non autem Moyses. Hic aliam rationem etiam ostendit, quia scilicet Christus filius, Moyses famulus est, qui et carnalia carnalibus tradebat, Christus vero spiritualia.</span></p>
  </aside>

  <aside id="FN32">
    <p class="f"><a class="notebackref" href="#HB3_7"><span class="notemark">††</span> 3:7</a> <span class="fk">Quapropter. </span><span class="ft"> Cum supra præ angelis et prophetis Christum commendasset in multis, subintulit nos oportere observare quæ ab illo audivimus; ita et nunc commendato ipso præ Moyse, incipit eos terrere, ne sint increduli Christo, per patrum similitudinem; et ne amittant requiem, blanditur, per opportunitatem temporis. </span><span class="fk">Hodie. </span><span class="ft"> Modo, per se loquitur, qui prius per præcones: si tunc duri modo estote molles.</span></p>
  </aside>

  <aside id="FN33">
    <p class="f"><a class="notebackref" href="#HB3_8"><span class="notemark">‡‡</span> 3:8</a> <span class="fk">Nolite obdurare corda vestra; </span><span class="ft"> id est, nolite Deo rebelles et contumaces esse, sed obsequentes.</span></p>
  </aside>

  <aside id="FN34">
    <p class="f"><a class="notebackref" href="#HB3_9"><span class="notemark">§§</span> 3:9</a> <span class="fk">Probaverunt; </span><span class="ft"> id est, curiositatis causa exquisierunt.</span></p>
  </aside>

  <aside id="FN35">
    <p class="f"><a class="notebackref" href="#HB3_10"><span class="notemark">***</span> 3:10</a> <span class="fk">Offensus. </span><span class="ft"> Valde et implacabiliter iratus. </span><span class="fk">Infensus. </span><span class="ft"> Vel </span><span class="fk">proximus</span><span class="ft"> adhibendo correctionis flagella.</span></p>
  </aside>

  <aside id="FN36">
    <p class="f"><a class="notebackref" href="#HB3_11"><span class="notemark">†††</span> 3:11</a> <span class="fk">In ira mea. </span><span class="ft"> Irasci dicitur Deus per figuram anthropopathos. </span><span class="fk">Si introibunt in requiem meam. </span><span class="ft"> Aposiopesis est, id est non introibunt.</span></p>
  </aside>

  <aside id="FN37">
    <p class="f"><a class="notebackref" href="#HB3_12"><span class="notemark">‡‡‡</span> 3:12</a> <span class="fk">Cor malum incredulitatis. </span><span class="ft"> Ut putetis Christum non sufficere sine lege, quod est malum, quia sic ruit homo in multa peccata. Nec hoc leve, quia hoc est cor discedendi a Deo vivo.</span></p>
  </aside>

  <aside id="FN38">
    <p class="f"><a class="notebackref" href="#HB3_13"><span class="notemark">§§§</span> 3:13</a> <span class="fk">Donec hodie; </span><span class="ft"> id est, tempus gratiæ, et de quo aiebat propheta superius in psalmis, quia non minus modo præstatur credentibus gratia ad salutem, quam ipso Christo præsente corporaliter. </span><span class="fk">Fallacia peccati, </span><span class="ft"> id est diaboli, qui est causa peccati.</span></p>
  </aside>

  <aside id="FN39">
    <p class="f"><a class="notebackref" href="#HB3_14"><span class="notemark">*</span> 3:14</a> <span class="fk">Participes enim Christi. </span><span class="ft"> Debetis hortari, et non esse duri, quia quod non eramus, facti sumus per gratiam, habentes partem cum Christo in hæreditate: hac tamen conditione, </span><span class="fk">si initium substantiæ, </span><span class="ft"> id est fidei, quæ est initium bonorum, per quam Deus existit, in nobis, et per quam deificamur, et divinæ substantiæ participamus, </span><span class="fk">usque ad finem, firmum retineamus. </span></p>
  </aside>

  <aside id="FN40">
    <p class="f"><a class="notebackref" href="#HB3_16"><span class="notemark">†</span> 3:16</a> <span class="fk">Quidam enim audientes. </span><span class="ft"> Hoc ideo dicit, ne quis putet satis esse audire de requie, quia et illi omnes audierunt, sed non omnes audierunt, sed non omnes pervenerunt.</span></p>
  </aside>

  <aside id="FN41">
    <p class="f"><a class="notebackref" href="#HB4_2"><span class="notemark">*</span> 4:2</a> <span class="fk">Non profuit, </span><span class="ft"> etc. Egressi enim de Ægypto, cum multam viam perambulassent, et multa indicia virtutis Dei accepissent in Ægypto, in mari Rubro, in eremo, consilium fecerunt mittere speculatores qui deberent inspicere naturam terræ. </span><span class="fk">Quæ audierunt. </span><span class="ft"> Exploratoribus; qui mala retulerunt, non crediderunt; vel ita distingue, </span><span class="fk">fidei</span><span class="ft"> sumptæ </span><span class="fk">ex his quæ audierunt. </span></p>
  </aside>

  <aside id="FN42">
    <p class="f"><a class="notebackref" href="#HB4_3"><span class="notemark">†</span> 4:3</a> <span class="fk">Et quidem. </span><span class="ft"> De prima requie quod significet, hic agit. </span><span class="fk">Operibus. </span><span class="ft"> Quia dixerat nuntiatum esse de requie, dicit quando: videlicet, ante legem, post perfectionem operum septem dierum per requiem sabbati; et sub lege, quando per terram promissionis designabatur; et tempore, gratiæ Spiritu sancto dicente in David: </span><span class="fk">hodie, </span><span class="ft"> etc., quasi, nuntiatum est de requie illa et sic </span><span class="fk">quidem</span><span class="ft"> quando nondum completio istius veræ requiei erat significata, quia requie nullus adhuc potitus fuerat. </span><span class="fk">Perfectis. </span><span class="ft"> Quod fuit facto homine, pro quo facta sunt omnia, et ipse ad Deum glorificandum factus est.</span></p>
  </aside>

  <aside id="FN43">
    <p class="f"><a class="notebackref" href="#HB4_4"><span class="notemark">‡</span> 4:4</a> <span class="fk">Et requievit die septima. </span><span class="ft"> Sex diebus fecit omnia, ut post nihil fieret nisi de materia tunc facta, et ad similitudinem factorum. Septima die quievit, quæ ideo significat requiem. Sic et sexta ætate homo Christus natus est mundo ad laborem, sexta die et sexta diei hora passus, septima quievit. Sic et nos dum sub operibus sex dierum vivimus, operamur; inde exeuntes, quiescimus: si tamen opera nostra valde bona inveniantur.</span></p>
  </aside>

  <aside id="FN44">
    <p class="f"><a class="notebackref" href="#HB4_5"><span class="notemark">§</span> 4:5</a> <span class="fk">Et in isto. </span><span class="ft"> De secunda requie, quæ significatur per figuram requiei terræ promissionis.</span></p>
  </aside>

  <aside id="FN45">
    <p class="f"><a class="notebackref" href="#HB4_7"><span class="notemark">**</span> 4:7</a> <span class="fk">Diem quemdam hodie. </span><span class="ft"> De tertia significata, et quando datur, quamvis obscure, quæ per Christum credentibus promissa est. </span><span class="fk">Post tantum temporis. </span><span class="ft"> In hoc autem patet quod hæc est alia requies de qua David dicit </span><span class="fk">hodie, </span><span class="ft"> quam illa ad quam Josue duxit. Nam si illa esset, non loqueretur de alia David; ergo certum est esse aliam ad quam Christus ducit, quæ per illam Palæstina signabatur.</span></p>
  </aside>

  <aside id="FN46">
    <p class="f"><a class="notebackref" href="#HB4_8"><span class="notemark">††</span> 4:8</a> <span class="fk">Eis, </span><span class="ft"> filiis Isræl, quibus prius nuntiatum est de requie per signum, id est terram promissionis; </span><span class="fk">requiem præstitisset nunquam, </span><span class="ft"> id est nullo tempore; </span><span class="fk">posthac, </span><span class="ft"> id est in sequenti tempore; </span><span class="fk">loqueretur de alia die, </span><span class="ft"> id est tempore gratiæ, quo deberet dari. Vel, nunquam post loqueretur de alia, scilicet requie, præter terram promissionis. Dicendo, hac die idem vult esse, quod dixerat supra, </span><span class="fk">hodie, </span><span class="ft"> etc.</span></p>
  </aside>

  <aside id="FN47">
    <p class="f"><a class="notebackref" href="#HB4_9"><span class="notemark">‡‡</span> 4:9</a> <span class="fk">Sabbatismus; </span><span class="ft"> id est, vera requies significata per sabbatum (id est, plenæ quietis feriata jucunditas) quo Dominus requievit et in lege observabatur. Tunc enim perfecte vacabimus, gratia majore refecti, et Deo pleni. Et sciemus perfecte, quia ipse est Deus. Ibi vacabimus, videbimus, et amabimus. Amabimus et laudabimus: ecce quid erit in fine sine fine. Nam quis alius noster est finis, nisi pervenire ad regnum, cujus non est finis?</span></p>
  </aside>

  <aside id="FN48">
    <p class="f"><a class="notebackref" href="#HB4_11"><span class="notemark">§§</span> 4:11</a> <span class="fk">In idipsum exemplum. </span><span class="ft"> Vel, in pœnam qualem illi per incredulitatem habuerunt; </span><span class="fk">exemplum</span><span class="ft"> dicit ut mentem nostram habeamus illic, ne similiter excidamus.</span></p>
  </aside>

  <aside id="FN49">
    <p class="f"><a class="notebackref" href="#HB4_12"><span class="notemark">***</span> 4:12</a> <span class="fk">Sermo Dei. </span><span class="ft"> Qui a regalibus sedibus venit. </span><span class="fk">Vivus. </span><span class="ft"> Quem infideles mortuum putant. </span><span class="fk">Pertingens. </span><span class="ft"> Tota consideratione perveniens ad separationem animæ, id est sensualitatis, et spiritus, id est rationis. </span><span class="fk">Divisionem animæ. </span><span class="ft"> Anima vivimus cum bestiis, spiritu intelligimus cum angelis. Ideoque per animam intelliguntur carnalia peccata, id est quæ actu corporis fiunt, ut luxuria. Per spiritum vero spiritualia, id est quæ sunt mentis, ut superbia. Discernit autem sermo Dei inter carnalia peccata et spiritualia: quis, quid, quo animo agat. </span><span class="fk">Ac spiritus. </span><span class="ft"> Pertingit sermo Dei cognitione inseparabili, quia cognoscit quomodo dividatur sensualitas a ratione, et ipsa a se, dum plus dedita infimis rebus, inferior est, vel ab his revocata dignior. Sic etiam videt quomodo spiritus a seipso dividatur, vel dum in Deum inhiat de divina visione cogitans, vel dum inferius cœlestia considerat, vel inferius in terra de mundanis recte agendis pertractat, vel quomodo spiritus, id est ratio, a sensualitate secernitur, dum quod in se inferius est, superat quod in illa altius est. </span><span class="fk">Compagum quoque. </span><span class="ft"> Compages dicitur junctura ipsius sensualitatis et rationis, quam videt Filius Dei; scilicet quomodo et inter se cohæreant in aliquo, vel hoc et illa, id est ratio et sensualitas, quomodo in suis differentiis inter se conveniant, dum superior differentia sensualitatis consentiendo convenit cum differentiis rationis. Vel inferior differentia rationis, pressa et captiva, aliquando consentit inferiori differentiæ sensualitatis. </span><span class="fk">Medullarum. </span><span class="ft"> Medulla quæ interior est, dicitur hic quidquid interius et subtilius est in anima vel spiritu, quod etiam videt Filius Dei. Discernit enim cogitationes, id est quæ diversa diversi cogitent. Discernit et intentiones earum cogitationum, quo singulæ tendant ad bonum vel malum. Et, ut plus dicam, nulla creatura terrena vel cœlestis est ei invisibilis, sed omnia sunt nuda et discooperta, quia ex omni parte plene visa. Item compages dicit conjunctiones cogitationum: medullas intentiones earum.</span></p>
  </aside>

  <aside id="FN50">
    <p class="f"><a class="notebackref" href="#HB4_14"><span class="notemark">†††</span> 4:14</a> <span class="fk">Habentes ergo. </span><span class="ft"> Hic incipit dicere de pontifice Christo, quomodo sufficiens, et quomodo dignior veteri sacerdote. Quem etiam immutat, et legem, quæ sub illo est, per meliorem legem suam, et quomodo necessarius nobis ad justitiam et salutem.</span></p>
  </aside>

  <aside id="FN51">
    <p class="f"><a class="notebackref" href="#HB4_15"><span class="notemark">‡‡‡</span> 4:15</a> <span class="fk">Non enim habemus, </span><span class="ft"> etc. Quasi: Teneamus et tenere debemus, quia, cum sit potens, est etiam misericors, nostram utpote expertus infirmitatem. </span><span class="fk">Qui non possit, </span><span class="ft"> etc. Impossibile est scire afflictiones afflictorum, homini qui experimentum afflictionis non habuit et sensibiliter omnia non sustinuit. Christus vero scit non solum per hoc quod Deus, secundum quod omnia novit, sed per hoc quod homo et similia sustinuit.</span></p>
  </aside>

  <aside id="FN52">
    <p class="f"><a class="notebackref" href="#HB4_16"><span class="notemark">§§§</span> 4:16</a> <span class="fk">In auxilio opportuno. </span><span class="ft"> Nunc tempus est auxilii, nunc est tempus donorum, cum post baptismum peccantes per gratiam invenire pœnitentiam possunt. Cum autem thalamus fuerit clausus, cum intraverit rex videre discumbentes, ut ad sinum patriarchæ venerint qui eo fuerint digni, tunc malis erit desperationis tempus. Nunc autem cum adhuc agon permanet et palma pendet, non est desperandum, sed cum fiducia, id est sine dubitatione accedendum, ut per gratiam accedatur, inveniatur auxilium opportunum. Est enim tempus quod non congruit.</span></p>
  </aside>

  <aside id="FN53">
    <p class="f"><a class="notebackref" href="#HB5_1"><span class="notemark">*</span> 5:1</a> <span class="fk">Omnis namque pontifex. </span><span class="ft"> Quia spiritualia non sic introducunt infirmos: ut corporalia; de his incipit, volens ostendere Novum Testamentum esse melius Veteri. Quædam autem Christo communia cum sacerdotibus ponit, quædam altiora pertinentia ad solum Christum. Quædam porro humiliora, illis tantum sacerdotibus convenientia.</span></p>
  </aside>

  <aside id="FN54">
    <p class="f"><a class="notebackref" href="#HB5_2"><span class="notemark">†</span> 5:2</a> <span class="fk">Quoniam et ipse. </span><span class="ft"> Aufer hic occasionem extollendi se supra alios.</span></p>
  </aside>

  <aside id="FN55">
    <p class="f"><a class="notebackref" href="#HB5_4"><span class="notemark">‡</span> 5:4</a> <span class="fk">Nec quisquam, </span><span class="ft"> etc. Percutit cupidos, qui non vocantur, sed ingerunt se.</span></p>
  </aside>

  <aside id="FN56">
    <p class="f"><a class="notebackref" href="#HB5_5"><span class="notemark">§</span> 5:5</a> <span class="fk">Non seipsum clarificavit. </span><span class="ft"> Clarificatus est Filius a Patre, cum dixit: </span><span class="fk">Hic est Filius meus dilectus, in quo mihi bene complacui</span><span class="ft"> Matth. 3.. Quæ clarificatio longe ante per Prophetam prædicta est: </span><span class="fk">Filius meus es tu, ego hodie genui te</span><span class="ft"> Psal. 2..</span></p>
  </aside>

  <aside id="FN57">
    <p class="f"><a class="notebackref" href="#HB5_6"><span class="notemark">**</span> 5:6</a> <span class="fk">Tu es sacerdos. </span><span class="ft"> Sacerdos autem Christus est, non secundum id quod natus est de Patre Deus apud Deum coæternus gignenti: sed propter carnem absumptam, propter victimam, quam obtulit pro nobis. </span><span class="fk">Secundum ordinem Melchisedech, </span><span class="ft"> qui non temporalis fuit, Scriptura subticente initium et finem ejus vitæ, in figura Christi qui caret initio et fine. Et sicut ille obtulit in pane et vino et semel, sic et Christus sub specie panis et vini corpus et sanguinem suum discipulis dedit.</span></p>
  </aside>

  <aside id="FN58">
    <p class="f"><a class="notebackref" href="#HB5_7"><span class="notemark">††</span> 5:7</a> <span class="fk">Preces supplicationesque. </span><span class="ft"> Christi dicit actionem et vitam cujus omnis actio fidelium est institutio, et ad Deum oratio. Quidquid egit Christus, preces et supplicationes fuerant pro omnibus. Sanguinis effusio fuit clamor validus, in quo auditus, pro reverentia ejusdem passionis. Reverentia est, quod sine peccato passus pro sola charitate. </span><span class="fk">Exauditus est. </span><span class="ft"> Per hoc patet, quod per eum possumus consequi misericordiam cum jam ad dexteram sit Patris.</span></p>
  </aside>

  <aside id="FN59">
    <p class="f"><a class="notebackref" href="#HB5_8"><span class="notemark">‡‡</span> 5:8</a> <span class="fk">Didicit, </span><span class="ft"> etc. Id est voluntarie suscepit obedientiam usque ad mortem.</span></p>
  </aside>

  <aside id="FN60">
    <p class="f"><a class="notebackref" href="#HB5_9"><span class="notemark">§§</span> 5:9</a> <span class="fk">Omnibus obtemperantibus. </span><span class="ft"> Tantum valet passio, ut omnibus sufficiat ad salutem, quæ salus bene potest esse per eum, quia ipse </span><span class="fk">est appellatus, </span><span class="ft"> etc. </span><span class="fk">Factus est causa salutis, </span><span class="ft"> non cujuslibet, sed æternæ; nec paucis, sed omnibus; hac tamen conditione, ut obtemperent ei. Non enim aliter salutem consequi poterunt. Et bene potest ipse causa salutis esse cæteris, quoniam </span><span class="fk">appellatus est a Deo pontifex, </span><span class="ft"> sicut et ipse suis operibus realiter ostendit se talem esse. Nam quia pontificis officium implevit, atque Patri fuit in omnibus obediens, et in seipso pervenit ad tantum bonorum omnium consummationem, ut sufficeret etiam ad aliorum salutem, idcirco </span><span class="fk">appellatus a Deo est pontifex, </span><span class="ft"> et hoc, </span><span class="fk">juxta ordinem Melchisedech, </span><span class="ft"> scilicet, ut omnis ordo divinitatis in eo consideretur, qui considerari potuit in Melchisedech.</span></p>
  </aside>

  <aside id="FN61">
    <p class="f"><a class="notebackref" href="#HB5_11"><span class="notemark">***</span> 5:11</a> <span class="fk">Ininterpretabilis. </span><span class="ft"> Sermo de incarnato Filio difficilis est ad interpretandum, quia debiles sensu estis ad intelligendum profunda mysteria.</span></p>
  </aside>

  <aside id="FN62">
    <p class="f"><a class="notebackref" href="#HB5_12"><span class="notemark">†††</span> 5:12</a> <span class="fk">Etenim cum deberetis. </span><span class="ft"> Interserit increpationem de infirmitate, ut alta de Christo laborent intelligere. </span><span class="fk">Quæ sunt elementa exordii. </span><span class="ft"> Exordium sermonum est simplex doctrina. Elementa ejus, materia de qua agit, ut nativitas, passio.</span></p>
  </aside>

  <aside id="FN63">
    <p class="f"><a class="notebackref" href="#HB5_13"><span class="notemark">‡‡‡</span> 5:13</a> <span class="fk">Omnis enim, </span><span class="ft"> etc. Qui non capit hoc: </span><span class="fk">Verbum caro factum est, </span><span class="ft"> quomodo capiet: </span><span class="fk">In principio erat Verbum? </span><span class="ft"> Omnis de hac re sermo, quo agitur, ut non solum credatur, verum etiam intelligatur, sciaturque quod dicitur, onerosus est: facilius illos premit quam pascit. Ex quo fit, ut spirituales, ista carnalibus non omnino taceant, propter catholicam fidem, quæ omnibus prædicanda est. Nec tamen sic deserant, ut volentes ea perducere ad intelligentiam non capacem, facilius fastidiri faciant in veritate sermonem quam in sermone percipi veritatem.</span></p>
  </aside>

  <aside id="FN64">
    <p class="f"><a class="notebackref" href="#HB6_1"><span class="notemark">*</span> 6:1</a> <span class="fk">Quapropter. </span><span class="ft"> Duriter eis increpatis et culpatis, eo quod velint semper eadem ipsa discere, iterum blanditur illis se eis connumerando, hortans eos ad perfectionem. </span><span class="fk">Inchoationis Christi sermonem, </span><span class="ft"> quo rudes sunt catechizandi, ut est Symbolum fidei et Dominica oratio. </span><span class="fk">Non rursus, </span><span class="ft"> id est non olim, ut sicut prius ceciderunt, iterum cadant. Vel, </span><span class="fk">non rursus jacientes, </span><span class="ft"> ita modo jaciamus, ut amplius jacere non sit opus. </span><span class="fk">Fundamentum. </span><span class="ft"> Quod prius dixit sermonem inchoationis, hic appellat fundamentum, eo quod ad Christianam religionem venientibus prius proponitur, ut super hoc, quod perfectionis est ædificetur. Hoc fundamentum dividitur in sex, quæ sunt: inchoatio seu pœnitentia, fides, baptismatum doctrina, impositio manuum, resurrectio, atque judicium. Quicunque aliquos ad fidem convertit, prius facit pœnitere, in Deum credere, baptizari in remissionem, confirmari per impositionem, resurrectionem et diem judicii præstolari.</span></p>
  </aside>

  <aside id="FN65">
    <p class="f"><a class="notebackref" href="#HB6_4"><span class="notemark">†</span> 6:4</a> <span class="fk">Impossibile. </span><span class="ft"> Ne quis vero existimet secundum vel tertium baptisma post peccata posse fieri, subdit: </span><span class="fk">Impossibile, </span><span class="ft"> non tantum difficile, ne quis in hoc confideret. </span><span class="fk">Eos qui, </span><span class="ft"> id est, etiam eos qui hæc bona habuerunt. Nedum penitus malos.</span></p>
  </aside>

  <aside id="FN66">
    <p class="f"><a class="notebackref" href="#HB6_6"><span class="notemark">‡</span> 6:6</a> <span class="fk">Renovari, </span><span class="ft"> per baptismum, cujus virtus in cruce Christi constat, unde subditur: </span><span class="fk">Rursum crucifigentes. </span><span class="ft"> Quia in baptismo sumus conformes morti ejus et sepulturæ. Qui putat secundo baptizari, secundo Christum (quantum ad se est) crucifigit, quod est eum habere ostentui et derisioni ut semel mortuus est; ita nos in baptismo semel morimur peccatis, non secundo vel tertio.</span></p>
  </aside>

  <aside id="FN67">
    <p class="f"><a class="notebackref" href="#HB6_7"><span class="notemark">§</span> 6:7</a> <span class="fk">Sæpe venientem. </span><span class="ft"> Dicit </span><span class="fk">sæpe venientem, </span><span class="ft"> quia si rara, non sufficit: si assidua, vilescit. </span><span class="fk">Imbrem. </span><span class="ft"> Doctrinam sanctam, rorem cœlorum, quem sitienti terræ pluunt cœli, id est prædicatores verbi veritatis. </span><span class="fk">Generans herbam. </span><span class="ft"> Significat eos sæpe bibisse per legem et prophetas verbum cœlestis doctrinæ, qui nec sic prompti fuerunt germina fidei proferre. </span><span class="fk">A quibus colitur. </span><span class="ft"> Cultores terræ sunt qui vomere spirituali arbusta conscindunt, et falce verbi Dei noxia præcidunt. Vel illi a quibus colitur. sunt illi iidem qui se colunt in bonis operibus, imitati scilicet majores, secundum illud: </span><span class="fk">Et fecerunt fructum nativitatis, </span><span class="ft"> quia patres suos, qui eos in fide genu erunt, imitantur.</span></p>
  </aside>

  <aside id="FN68">
    <p class="f"><a class="notebackref" href="#HB6_9"><span class="notemark">**</span> 6:9</a> <span class="fk">Confidimus. </span><span class="ft"> Quia de præsenti non habet Apostolus unde eos laudet; de spe futurorum attollit, ad quæ per præterita allicit, et recreat animos eorum et confortat, antiqua eis in mentem revocans, et facit eos existimare Deum non oblitum bonorum quæ fecerunt. Sicut enim priora bona per sequentia mala mortua fuerant et irrita facta, ita ipsa eadem per pœnitentiam et alia bona sequentia reviviscent.</span></p>
  </aside>

  <aside id="FN69">
    <p class="f"><a class="notebackref" href="#HB6_10"><span class="notemark">††</span> 6:10</a> <span class="fk">Operis. </span><span class="ft"> Magna illis testificatus est. Tria autem bona commendat in eis, scilicet quod omnia sua fecerunt communia sanctis. Ecce opus, et hoc ex dilectione, quæ informat actiones; ecce alacritas, et hoc ad gloriam Dei; ecce pura et recta intentio.</span></p>
  </aside>

  <aside id="FN70">
    <p class="f"><a class="notebackref" href="#HB6_11"><span class="notemark">‡‡</span> 6:11</a> <span class="fk">Cupimus. </span><span class="ft"> Multam dilectionem erga illos ostendit, et eamdem circa singulos curam demonstrat, et tum majorum, tum minorum similiter curam gerit, et omnes diligit.</span></p>
  </aside>

  <aside id="FN71">
    <p class="f"><a class="notebackref" href="#HB6_13"><span class="notemark">§§</span> 6:13</a> <span class="fk">Abrahæ namque, </span><span class="ft"> etc. Tria dicit: quod promissio facta; et per juramentum firmata; et in Abraham jam impleta.</span></p>
  </aside>

  <aside id="FN72">
    <p class="f"><a class="notebackref" href="#HB6_14"><span class="notemark">***</span> 6:14</a> <span class="fk">Nisi benedicens, </span><span class="ft"> etc. Aposiopesis est hic, id est defectio. Quasi: Si hoc non fecero, non mihi credatur de aliquo.</span></p>
  </aside>

  <aside id="FN73">
    <p class="f"><a class="notebackref" href="#HB6_17"><span class="notemark">†††</span> 6:17</a> <span class="fk">In quo abundantius volens. </span><span class="ft"> Quasi diceret: Si autem homini, qui mendax est, per juramentum creditur, quanto magis Deo credendum est, qui mentiri non potest?</span></p>
  </aside>

  <aside id="FN74">
    <p class="f"><a class="notebackref" href="#HB6_18"><span class="notemark">‡‡‡</span> 6:18</a> <span class="fk">Confugimus. </span><span class="ft"> Fugit ad spem qui spe beatitudinis tribulationes spernit.</span></p>
  </aside>

  <aside id="FN75">
    <p class="f"><a class="notebackref" href="#HB6_19"><span class="notemark">§§§</span> 6:19</a> <span class="fk">Quam sicut. </span><span class="ft"> Sicut anchora navem, sic spes animam tenet, ne mergatur in salo hujus mundi, consentiendo iniquitati; </span><span class="fk">ac firmam, </span><span class="ft"> ne saltem titubet. AUG. </span><span class="fk">Jacta in Deum curam tuam, </span><span class="ft"> etc., usque ad si ad tempus fluctuat, anchora spes ejus est.</span></p>
  </aside>

  <aside id="FN76">
    <p class="f"><a class="notebackref" href="#HB6_20"><span class="notemark">*</span> 6:20</a> <span class="fk">Præcursor. </span><span class="ft"> Ad hoc Christus præcucurrit, ut nos sequamur. Qui bene dicitur cursor, quia nulla culpa eum impedivit, secundum illud: </span><span class="fk">Exsultavit ut gigas ad currendam viam</span><span class="ft"> Psal. 18.. Et alibi: </span><span class="fk">In via peccatorum non stetit</span><span class="ft"> Ibid. 1.. Et præcursor, quia ante nos, et pro nobis cucurrit.</span></p>
  </aside>

  <aside id="FN77">
    <p class="f"><a class="notebackref" href="#HB7_1"><span class="notemark">*</span> 7:1</a> <span class="fk">Sacerdos Dei summi. </span><span class="ft"> CHRYS., hom. 35, in Gen. Sacerdos autem erat forte a semetipso ordinatus, sic enim tunc erant sacerdotes. Vel quia ætate provectior erat, a suis colebatur. Vel quod et ipse sacrificare studuit, sicut et Nœ, Abel Abraham, quando sacrificia obtulerunt.</span></p>
  </aside>

  <aside id="FN78">
    <p class="f"><a class="notebackref" href="#HB7_3"><span class="notemark">†</span> 7:3</a> <span class="fk">Neque initium, </span><span class="ft"> etc., </span><span class="fk">neque finem vitæ habens. </span><span class="ft"> Christus omnino non habuit initium neque finem. </span><span class="fk">In perpetuum. </span><span class="ft"> Hoc ita dicit quia Scriptura obticet, quod aliquis ei successisset. Vel mystice loquitur de sacerdotio Christi.</span></p>
  </aside>

  <aside id="FN79">
    <p class="f"><a class="notebackref" href="#HB7_4"><span class="notemark">‡</span> 7:4</a> <span class="fk">Intuemini autem, </span><span class="ft"> etc. Immoratur in commendanda dignitate. Melchisedech et excellentia sacerdotii ejus; præferens eum ipsi Abrahæ patri omnium et omnibus Levitis.</span></p>
  </aside>

  <aside id="FN80">
    <p class="f"><a class="notebackref" href="#HB7_5"><span class="notemark">§</span> 7:5</a> <span class="fk">Et quidem de filiis Levi, </span><span class="ft"> etc. Quasi: Et ex hoc intuemini quantus sit, quia aliqui quidem de filiis Levi per hoc quod accipiunt sacrificium, (aliter enim non auderent) habent mandatum in lege, sine cujus auctoritate nunquam præsumerent sumere decimas.</span></p>
  </aside>

  <aside id="FN81">
    <p class="f"><a class="notebackref" href="#HB7_8"><span class="notemark">**</span> 7:8</a> <span class="fk">Contestatur. </span><span class="ft"> Ut ego, vel, idem in multis locis. </span><span class="fk">Vivit. </span><span class="ft"> Gerebat enim typum pontificis nostri, cujus excellentia potestatis per illius similitudinem ostenditur. Per Melchisedech enim, in quo figura præcessit, discernitur sacerdotium Christi a sacerdotio Levi; in Christi autem figura dicitur quod Melchisedech vivit. Unde dicitur sacerdos in æternum, qui seipsum obtulit, non ex aliqua necessitate, sed ex voluntate propriæ potestatis.</span></p>
  </aside>

  <aside id="FN82">
    <p class="f"><a class="notebackref" href="#HB7_11"><span class="notemark">††</span> 7:11</a> <span class="fk">Sub ipso. </span><span class="ft"> Quia in manu sacerdotis lex, et per eum impletur lex quæ dicitur consummare. Hæc translatio præfigurata fuit in Samuele, qui de tribu Ephraim electus est sacerdos a Domino, reprobatis filiis Eli, Domino dicente: Qui honoraverit me, honorabo eum; et qui inhonoraverit, etc.</span></p>
  </aside>

  <aside id="FN83">
    <p class="f"><a class="notebackref" href="#HB7_12"><span class="notemark">‡‡</span> 7:12</a> <span class="fk">Translato enim, </span><span class="ft"> etc. Quod alius surgat, subsequenter probat et per tribum et per ritum. Per tribum ibi: </span><span class="fk">In quo enim hæc, </span><span class="ft"> etc. Per ritum ibi: </span><span class="fk">Et amplius, </span><span class="ft"> etc. </span><span class="fk">Translato enim sacerdotio. </span><span class="ft"> Quia ergo similiter et ab eodem et sub eadem sponsione data sunt lex et sacerdotium, quod de uno dicitur, necesse est ut et de altero intelligatur.</span></p>
  </aside>

  <aside id="FN84">
    <p class="f"><a class="notebackref" href="#HB7_14"><span class="notemark">§§</span> 7:14</a> <span class="fk">Manifestum est enim, </span><span class="ft"> etc. De tribu ad tribum translatum est sacerdotium, de sacerdotali ad regalem, ut eadem sit sacerdotalis et regalis. Et intuere mysterium: primum fuit regalis, postea facta est sacerdotalis. Sic Christus rex erat semper; sacerdos autem factus est quando carnem suscepit, quando sacrificium obtulit.</span></p>
  </aside>

  <aside id="FN85">
    <p class="f"><a class="notebackref" href="#HB7_16"><span class="notemark">***</span> 7:16</a> <span class="fk">Non secundum legem. </span><span class="ft"> Id est secundum carnalem intellectum legis, ut faceret secundum carnales observantias; sed secundum virtutem ipsius legis, id est spiritualem intellectum, quem exsequentes, vitam habent æternam. Distat inter sacerdotium, et sacerdotium. Illud carnale, hoc spirituale. Illud temporale, hoc æternum.</span></p>
  </aside>

  <aside id="FN86">
    <p class="f"><a class="notebackref" href="#HB7_22"><span class="notemark">†††</span> 7:22</a> <span class="fk">In tantum. </span><span class="ft"> Ex laude sacerdotis infert commendationem legis. </span><span class="fk">Melioris. </span><span class="ft"> Quia meliora, id est æterna promittit; Vetus autem Testamentum, temporalia.</span></p>
  </aside>

  <aside id="FN87">
    <p class="f"><a class="notebackref" href="#HB7_24"><span class="notemark">‡‡‡</span> 7:24</a> <span class="fk">Hic autem, </span><span class="ft"> etc. Sicut Christus per manet, ita et lex quam attulit, in qua vera remissio peccatorum, et perpetua gratia, quod quia vetus lex non potuit, exclusa est. Quod autem permaneat in æternum ostendit ex pontifice, qui unus est, quod non esset, nisi esset immortalis, sicut in lege fuerunt multi, quia mortales.</span></p>
  </aside>

  <aside id="FN88">
    <p class="f"><a class="notebackref" href="#HB7_25"><span class="notemark">§§§</span> 7:25</a> <span class="fk">Unde et salvare. </span><span class="ft"> Ostenso quod per sacerdotium Christi vetus sacerdotium et lex destruatur, commendat actum ipsius deprimendo, per contrarium, operationem veteris sacerdotii.</span></p>
  </aside>

  <aside id="FN89">
    <p class="f"><a class="notebackref" href="#HB7_26"><span class="notemark">*</span> 7:26</a> <span class="fk">Sanctus, </span><span class="ft"> interius. </span><span class="fk">Innocens, </span><span class="ft"> manibus. </span><span class="fk">Impollutus, </span><span class="ft"> corpore. </span><span class="fk">Segregatus a peccatoribus, </span><span class="ft"> id est ab omni peccato immunis.</span></p>
  </aside>

  <aside id="FN90">
    <p class="f"><a class="notebackref" href="#HB7_27"><span class="notemark">†</span> 7:27</a> <span class="fk">Qui non habet, </span><span class="ft"> etc. Cum sit talis, non habet necessitatem quotidie offerre. Non hoc dixit Apostolus quasi Christus eo aliquando egeat, sed ut ab eo removeat quod aliis convenit. </span><span class="fk">Hoc enim fecit semel seipsum offerendo. </span><span class="ft"> Adeo magnum est sacrificium, quod licet unum et semel oblatum sit, sufficit tamen ad æternitatem.</span></p>
  </aside>

  <aside id="FN91">
    <p class="f"><a class="notebackref" href="#HB7_28"><span class="notemark">‡</span> 7:28</a> <span class="fk">Lex enim homines constituit, </span><span class="ft"> etc. Illi habent necessitatem quotidie offerre, quia infirmi; hic semel seipsum offerens, omnibus sufficit, quia perfectus est.</span></p>
  </aside>

  <aside id="FN92">
    <p class="f"><a class="notebackref" href="#HB8_1"><span class="notemark">*</span> 8:1</a> <span class="fk">Capitulum. </span><span class="ft"> CHRYS. Commiscet humilia cum excelsis apostolus Paulus, semper Magistrum suum sequens, etc., usque ad cui oportet fungi munere sacerdotis. </span><span class="fk">Talem habemus. </span><span class="ft"> Hic incipit capitulum; et finit ibi: </span><span class="fk">Deus et non homo. In cœlis. </span><span class="ft"> Vel super materiales cœlos. Vel, super thronos et dominationes.</span></p>
  </aside>

  <aside id="FN93">
    <p class="f"><a class="notebackref" href="#HB8_2"><span class="notemark">†</span> 8:2</a> <span class="fk">Sanctorum minister. </span><span class="ft"> Quia sanctis augmentum virtutum, et vitam æternam ministrat. Vel, in cœlis ministrat gloriam per sancta sanctorum significatam. </span><span class="fk">Minister tabernaculi veri. </span><span class="ft"> Id est veritatis, quam tabernaculum vetus præfigurabat; scilicet justitiam in præsenti Ecclesia, gloriam in futura. </span><span class="fk">Quod, </span><span class="ft"> verum tabernaculum, </span><span class="fk">fixit Deus, </span><span class="ft"> ut in æternum permaneat; umbratile vero erat non fixum, sed portatile; </span><span class="fk">et non homo: </span><span class="ft"> hoc addit quia et vetus posuit Deus, sed per ministrum hominem.</span></p>
  </aside>

  <aside id="FN94">
    <p class="f"><a class="notebackref" href="#HB8_3"><span class="notemark">‡</span> 8:3</a> <span class="fk">Quod offerat. </span><span class="ft"> Et cum necesse sit eum habere aliquid ad offerendum; vel illud erit super terram, vel cœleste: sed non super terram, quia si hoc esset jam non esset sacerdos; ergo cœleste est quod offert.</span></p>
  </aside>

  <aside id="FN95">
    <p class="f"><a class="notebackref" href="#HB8_4"><span class="notemark">§</span> 8:4</a> <span class="fk">Cum esset, </span><span class="ft"> etc. </span><span class="fk">Si ergo esset, </span><span class="ft"> etc. Quia omnis qui offert, si esset terrenus aliquis qui posset mundare genus humanum, non esset sacerdos secundum ordinem Melchisedech, quia satis essent qui offerrent legalia; sed quia illi erant mortales et peccatores, et ideo humanum genus mundare non valentes, venit Christus qui sufficeret. Nunc autem, id est in novissima ætate, melius ministerium sacerdotii sortitus est Christus tanto quanto melior est lex ejus. Jam a sacerdotio et sacrificio transit ad differentiam Testamentorum.</span></p>
  </aside>

  <aside id="FN96">
    <p class="f"><a class="notebackref" href="#HB8_5"><span class="notemark">**</span> 8:5</a> <span class="fk">Responsum est, </span><span class="ft"> etc. Non cum inciperet, quia jam multa figuris expresserat, sed cum per se non posset consummare, consulit Dominum, qui de figuris, sicut et de veritate eum docuit.</span></p>
  </aside>

  <aside id="FN97">
    <p class="f"><a class="notebackref" href="#HB8_6"><span class="notemark">††</span> 8:6</a> <span class="fk">Et melioris Testamenti, </span><span class="ft"> etc. Jam a sacrificio et sacerdotio transit ad differentiam Testamentorum, Veteri præferens Novum; eo quod Novum in melioribus repromissionibus sancitum.</span></p>
  </aside>

  <aside id="FN98">
    <p class="f"><a class="notebackref" href="#HB8_7"><span class="notemark">‡‡</span> 8:7</a> <span class="fk">Nam si illud prius. </span><span class="ft"> Probat quod Testamentum Christi melius est Veteri: nam illud non vacat culpa, hoc vacat. Si enim vacasset culpa, non daretur secundum, sed datur. Et ita apparet illud fuisse imperfectum, hoc perfectum. </span><span class="fk">Culpa vacasset, non utique. </span><span class="ft"> Ita hoc dicit, quasi ipsum culpam habeat. Quod videtur, dum præcipit sine gratia, et prævaricatores facit. </span><span class="fk">Inquireretur, </span><span class="ft"> a Domino, qui prius paulatim instruxit et educavit, ut post perfectum daret.</span></p>
  </aside>

  <aside id="FN99">
    <p class="f"><a class="notebackref" href="#HB8_9"><span class="notemark">§§</span> 8:9</a> <span class="fk">Quod feci patribus eorum. </span><span class="ft"> Et quia quibusdam speciale fecerat, determinat. </span><span class="fk">Quod feci in die, </span><span class="ft"> id est tempore legis, quæ post exitum de Ægypto data est. Quod ergo ante legem Abrahæ dixit: </span><span class="fk">In semine tuo benedicentur omnes gentes</span><span class="ft"> Gen. 22., postmodum complevit in Evangelio. Illa enim promissio fuit spiritualis et specialiter pertinens ad gratiam. </span><span class="fk">Non permanserunt in Testamento. </span><span class="ft"> Vitio eorum deputat quod non permanserunt in Testamento, ne lex quam tunc acceperunt culpanda videatur. Ipsa enim est quam non venit Christus solvere, sed implere. Non tamen justificat sine gratia, pro veteris hominis noxa, quæ quia per litteram jubentem et minantem non sanatur, dicitur illud, Vetus; hoc, Novum: propter novitatem spiritus qui sanat a vitio vetustatis, quod evidenter aperit dicens: </span><span class="fk">Hoc est Testamentum, </span><span class="ft"> etc.</span></p>
  </aside>

  <aside id="FN100">
    <p class="f"><a class="notebackref" href="#HB8_10"><span class="notemark">***</span> 8:10</a> <span class="fk">Dando leges meas in mentes. </span><span class="ft"> Non in tabulis lapideis, non atramento, sed Spiritu, quo præsente (qui est digitus Dei) diffunditur charitas in cordibus, quæ est plenitudo legis. Siquidem justi non extra terrentur, sed intus diligunt justitiam. </span><span class="fk">Dando leges: </span><span class="ft"> Ecce Testamentum. </span><span class="fk">Superscribam. </span><span class="ft"> Quasi: Quæ debent superesse eisque dominari. </span><span class="fk">Et ero illis in Deum. </span><span class="ft"> Id est vivent ex me et mihi, et in futuro me videbunt, quod est perfectio, ut alter alterum non doceat. Hæc est distantia Veteris et Novi, quod illud in lapide, hoc in corde; ibi merces, terra; hic visio Dei.</span></p>
  </aside>

  <aside id="FN101">
    <p class="f"><a class="notebackref" href="#HB8_11"><span class="notemark">†††</span> 8:11</a> <span class="fk">Non docebit. </span><span class="ft"> Quod latebat in littera, et discebat populus per traditiones magistrorum, hoc Spiritus adveniens docuit apostolos, et hoc est quod Propheta dicit: </span><span class="fk">Non docebit unusquisque proximum, quia omnes scient</span><span class="ft"> Jer. 31.; sicut in Evangelio dicitur: </span><span class="fk">Tunc aperuit eis sensum</span><span class="ft"> Luc. 24., etc. </span><span class="fk">Majorem. </span><span class="ft"> Majores intellige vel tempore: ut priores qui nos posteriores exspectaverunt in denario accipiendo; vel scientia, vel virtute digniores, qui scilicet intelligere valuerunt lumen incorporeum atque incommutabile, quantum in hac vita potest: quod minores tamen credere potuerunt. Cum ergo venerit quod perfectum est, et evacuatum fuerit quod ex parte est, tunc qui assumpta carne carni apparuit, ostendet seipsum dilectoribus suis. Tunc omnes scient eum a minore usque ad majorem, quia etiam minimus tunc perfecte sciet, cum per se, non a majore instructus erit.</span></p>
  </aside>

  <aside id="FN102">
    <p class="f"><a class="notebackref" href="#HB9_1"><span class="notemark">*</span> 9:1</a> <span class="fk">Habuit. </span><span class="ft"> Hucusque differentiam Testamentorum ostendit, et quod Veteri Novum supereminet, et illud immutat. Nunc idem ostendit ex ipsius tabernaculi schemate. </span><span class="fk">Sanctum, </span><span class="ft"> non spiritale, sed: </span><span class="fk">Sæculare. </span><span class="ft"> Quia putabatur ab hominibus sanctum. Et vere habuit sanctum sæculare, quia tabernaculum primum et secundum.</span></p>
  </aside>

  <aside id="FN103">
    <p class="f"><a class="notebackref" href="#HB9_2"><span class="notemark">†</span> 9:2</a> <span class="fk">Tabernaculum enim sanctum. </span><span class="ft"> Primum tabernaculum intus habuit altare incensi; ante fores sub dio, altare holocaustorum: vel quod foris est significat Vetus Testamentum, et est figura figuræ; intus significat Novum</span></p>
  </aside>

  <aside id="FN104">
    <p class="f"><a class="notebackref" href="#HB9_5"><span class="notemark">‡</span> 9:5</a> <span class="fk">Cherubim. </span><span class="ft"> Per Cherubim significatur plenitudo scientiæ; per propitiatorium super arcam, Christus, quia ipsi Christo a Deo Patre specialiter datum est, ut esset propitiatio pro peccatis nostris.</span></p>
  </aside>

  <aside id="FN105">
    <p class="f"><a class="notebackref" href="#HB9_7"><span class="notemark">§</span> 9:7</a> <span class="fk">In anno. </span><span class="ft"> Quod singulis annis intrabatur, significabatur non venisse adhuc perfectionem. </span><span class="fk">Pro sua et populi ignorantia. </span><span class="ft"> Christus pro populo suo obtulit, pro se vero non, nisi in membris suis. Unde ipse ait: </span><span class="fk">Verba delictorum meorum</span><span class="ft"> Psal. 21.. Delicta enim nostra sua dicit, quia ea suscepit, non ad habendum, sed ad delendum.</span></p>
  </aside>

  <aside id="FN106">
    <p class="f"><a class="notebackref" href="#HB9_8"><span class="notemark">**</span> 9:8</a> <span class="fk">Nondum propalatam. </span><span class="ft"> Cœlum adhuc inaccessibile est mortalibus secundum corporis conditionem, ante vero etiam secundum animas. Sed patienter exspectanda est resurrectio, in qua et corporibus per Christum patebit in cœlum accessus. </span><span class="fk">Sanctorum viam. </span><span class="ft"> Via sanctorum est Christus, vel spiritualis intelligentia legis per quam ascenditur in interiora cœli.</span></p>
  </aside>

  <aside id="FN107">
    <p class="f"><a class="notebackref" href="#HB9_9"><span class="notemark">††</span> 9:9</a> <span class="fk">Quæ parabola. </span><span class="ft"> Quod autem hæc de sacrificiis consummandis vel in primo vel in secundo tabernaculo secundum significationem dicta sint, aperit, subdens: </span><span class="fk">quæ parabola est, </span><span class="ft"> etc.</span></p>
  </aside>

  <aside id="FN108">
    <p class="f"><a class="notebackref" href="#HB9_10"><span class="notemark">‡‡</span> 9:10</a> <span class="fk">Usque ad tempus correctionis; </span><span class="ft"> id est usque ad tempus gratiæ, quo in melius corrigendi erant ii qui hucusque sub pædagogo erant, quos lex non poterat perfectos facere, non tamen eo tempore debebat cessare.</span></p>
  </aside>

  <aside id="FN109">
    <p class="f"><a class="notebackref" href="#HB9_11"><span class="notemark">§§</span> 9:11</a> <span class="fk">Per amplius. </span><span class="ft"> Christus introivit tabernaculum, id est, cœlum. Nomine signi, id est tabernaculi, designat Apostolus signatum, id est cœlum, quod bene dicitur, </span><span class="fk">per amplius, </span><span class="ft"> quia plures capit quam terrenum illud, et </span><span class="fk">perfectius, </span><span class="ft"> quia ibi perfecta beatitudo.</span></p>
  </aside>

  <aside id="FN110">
    <p class="f"><a class="notebackref" href="#HB9_12"><span class="notemark">***</span> 9:12</a> <span class="fk">In sancta. </span><span class="ft"> Exponit quod dixerat: </span><span class="fk">Tabernaculum non manufactum, sancta sanctorum, </span><span class="ft"> id est cœlestia.</span></p>
  </aside>

  <aside id="FN111">
    <p class="f"><a class="notebackref" href="#HB9_13"><span class="notemark">†††</span> 9:13</a> <span class="fk">Si enim sanguis. </span><span class="ft"> Quod per Christum potuerit esse redemptio, a minori probat, quia per illa legalia fiebat mundatio corporalis. </span><span class="fk">Hircorum. </span><span class="ft"> Hircus Christum significat, per similitudinem carnis peccati. Taurus dicitur Christus, quia duorum Testamentorum cornibus ventilat inimicos. </span><span class="fk">Ad emundationem carnis, </span><span class="ft"> id est, ut caro emundata sit propter legis præceptum; sed in Christo est perfectio.</span></p>
  </aside>

  <aside id="FN112">
    <p class="f"><a class="notebackref" href="#HB9_14"><span class="notemark">‡‡‡</span> 9:14</a> <span class="fk">Obtulit semetipsum. </span><span class="ft"> Christus, medius inter Deum et homines, dator est Novi Testamenti: quasi pontifex nobis est dator legis novæ. </span><span class="fk">Immaculatum. </span><span class="ft"> Illius sanguis est immaculatus. </span><span class="fk">Ac operibus mortuis; </span><span class="ft"> id est peccatis, quæ qui tangit inquinatur, sicut qui tangebat mortuum coinquinabatur; nec intrat in cœlum, sicut nec ille in templum. </span><span class="fk">Viventi. </span><span class="ft"> Christi tamen mors erat necessaria in redemptione non modo gentilium, sed et earum prævaricationum quas lex ostendebat, non solvebat. Tantum fuit peccatum nostrum, ut salvari non possemus nisi Unigenitus Dei pro nobis moreretur, debitoribus mortis; sed sic fecit nos dignos Testamenti et promissæ hæreditatis, et ita Testamentum factum est firmum.</span></p>
  </aside>

  <aside id="FN113">
    <p class="f"><a class="notebackref" href="#HB9_15"><span class="notemark">§§§</span> 9:15</a> <span class="fk">Intercedente. </span><span class="ft"> Inter Vetus Testamentum et Novum (in quibus non solum sacramenta divisa sunt, sed et promissa) distinctio est passio Christi, in cujus morte constat terrena non promitti, sed æterna. In morte enim Unigeniti necesse est magna sperari.</span></p>
  </aside>

  <aside id="FN114">
    <p class="f"><a class="notebackref" href="#HB9_16"><span class="notemark">*</span> 9:16</a> <span class="fk">Ubi enim. </span><span class="ft"> Christus est dator Novi Testamenti, morte intercedente, nunc vero in confirmationem Testamenti, poterat Christus mori ut probat consuetudine humanæ legis.</span></p>
  </aside>

  <aside id="FN115">
    <p class="f"><a class="notebackref" href="#HB9_19"><span class="notemark">†</span> 9:19</a> <span class="fk">Lana. </span><span class="ft"> Charitas Christi est nobis lana, de qua vestem faciamus.</span></p>
  </aside>

  <aside id="FN116">
    <p class="f"><a class="notebackref" href="#HB9_22"><span class="notemark">‡</span> 9:22</a> <span class="fk">Et sine sanguinis effusione, </span><span class="ft"> etc. Hæc determinatio ideo apponitur, quia per aquam aspersionis quæ fiebat de cinere vitulæ rufæ, fiebat remissio peccatorum aliquando, quando non effundebatur sanguis, sed tamen effusus erat in immolatione vitulæ. In illis autem sacrificiis quamvis magis ea perverso populo fuerint congruenter imposita, quam Deo desideranti oblata, figura tamen veritatis fuerunt quæ Christus est, cujus sanguine redempti et mundati sumus, quia nostra emundatio et Dei propitiatio nobis sine sanguine nulla est.</span></p>
  </aside>

  <aside id="FN117">
    <p class="f"><a class="notebackref" href="#HB9_23"><span class="notemark">§</span> 9:23</a> <span class="fk">Ipsa autem cœlestia. </span><span class="ft"> Christus, qui in quibusdam significatus est, non indiguit mundari, sed omnes sui indigent; attamen signa ejus quæ in tabernaculo usum ministrationis præstabant, sanguine mundata sunt.</span></p>
  </aside>

  <aside id="FN118">
    <p class="f"><a class="notebackref" href="#HB9_25"><span class="notemark">**</span> 9:25</a> <span class="fk">Neque ut sæpe, </span><span class="ft"> etc. Probavit, quod Christus per hostiam suam cœlestia mundavit; modo probat quod melioribus hostiis, id est, quod ejus hostia fuit dignior et efficacior omnibus aliis: quia illæ sæpe iteratæ sine consummatione, hæc semel oblata ad patriam reducit.</span></p>
  </aside>

  <aside id="FN119">
    <p class="f"><a class="notebackref" href="#HB9_26"><span class="notemark">††</span> 9:26</a> <span class="fk">Alioquin, </span><span class="ft"> etc. Si semel oblatus non sufficeret omnium in se credentium peccata exhaurire, oportuisset eum pati sæpius ab origine mundi; quod, ne fieret, semel passus est in consummatione sæculorum. </span><span class="fk">In consummatione. </span><span class="ft"> Id est, in ultima ætate in qua sunt omnia adimpleta quæ ante imperfecta, et ideo non opus fuit, ut inciperet pati ab origine mundi.</span></p>
  </aside>

  <aside id="FN120">
    <p class="f"><a class="notebackref" href="#HB9_27"><span class="notemark">‡‡</span> 9:27</a> <span class="fk">Et quemadmodum. </span><span class="ft"> Lex naturalis id ostendit, quod per inconveniens probatum est. </span><span class="fk">Semel mori. </span><span class="ft"> Non est intelligendum quod aliqua peccati sui, necessitate Christus oblatus sit, etiam semel, imo sola voluntate. Verum ut homo semel mortuus necessitate et jure naturæ amplius non moritur, sic et Christus eodem jure semel oblatus non potest amplius mori. </span><span class="fk">Post hoc autem. </span><span class="ft"> Post semel mori, restat judicium, in quo omnes accipiant secundum quod meruerunt; non restat autem ut iterum surgant, et denuo moriantur.</span></p>
  </aside>

  <aside id="FN121">
    <p class="f"><a class="notebackref" href="#HB9_28"><span class="notemark">§§</span> 9:28</a> <span class="fk">Sine peccato apparebit. </span><span class="ft"> Ita quod tunc non erit hostia pro peccato, sed justitia in remunerando, vel damnando. Quod si nec in die iræ hostia erit, multo minus in aliis temporibus. Vel </span><span class="fk">sine peccato, </span><span class="ft"> id est similitudine carnis peccati, sed potius in carne gloriosa.</span></p>
  </aside>

  <aside id="FN122">
    <p class="f"><a class="notebackref" href="#HB10_1"><span class="notemark">*</span> 10:1</a> <span class="fk">Umbram enim. </span><span class="ft"> Probavit quod Christus fuerit semel mortuus; sed quare? vel semel? Quia lex non poterat perfectos facere, ideo agnus sine macula erat offerendus. </span><span class="fk">Non ipsam imaginem. </span><span class="ft"> Id est veritatem, ut in pictura usquequo ponat quis colores, quædam est substratio. Vel substratio est umbra quædam, et non imago; cum vero flores ipsos quis colorum intinxerit, tunc imago efficitur. </span><span class="fk">Accedentes. </span><span class="ft"> Licet pontifices per singulos annos in sancta sanctorum cum eisdem hostiis indesinenter offerrent, nunquam tamen suis hostiis potuerunt perfici.</span></p>
  </aside>

  <aside id="FN123">
    <p class="f"><a class="notebackref" href="#HB10_2"><span class="notemark">†</span> 10:2</a> <span class="fk">Cultores semel, </span><span class="ft"> etc. Una hostia Christi perfectos facit; et si millia peccant non indigent alia, quia sufficit ad omnia, et omnem conscientiam a peccatis lavat; quod non vetus, si enim hoc faceret, non esset opus iterari. Sicut medicamentum si fuerit forte, et salutis efficax, et valens cunctam valetudinem repellere, semel impositum, totum operatur; si vero semper imponitur, manifestum indicium est non contulisse salutem; ideoque quia illis sacrificiis nemo curabatur, frequenter offerebantur.</span></p>
  </aside>

  <aside id="FN124">
    <p class="f"><a class="notebackref" href="#HB10_3"><span class="notemark">‡</span> 10:3</a> <span class="fk">Commemoratio, </span><span class="ft"> non absolutio; infirmitatis accusatio, non virtutis ostensio; propter infirmitatem ergo ostendendam, et ut memoria peccatorum fieret, imperavit Deus illa semper offerri.</span></p>
  </aside>

  <aside id="FN125">
    <p class="f"><a class="notebackref" href="#HB10_5"><span class="notemark">§</span> 10:5</a> <span class="fk">Noluisti. </span><span class="ft"> A tempore passionis, in quo est consummatio omnium hostiarum, cœperunt illa displicere. Nunquam ea ante destruxit, sed illis subditus fuit, dum in templo cum hostiis præsentatus fuit. </span><span class="fk">Corpus autem aptasti mihi. </span><span class="ft"> Ablata sunt signa, quia exhibita est veritas, tunc tempus fuit ut illa auferrentur, et veritas veniret. Nec unquam in odoribus illis delectatus est Dominus, nisi in fide, et desiderio offerentis. Præcepit tamen hæc sibi offerri, potius quam offerrentur idolis; imposuitque in servitutem, non in justificationem, et ut figura essent futuri.</span></p>
  </aside>

  <aside id="FN126">
    <p class="f"><a class="notebackref" href="#HB10_6"><span class="notemark">**</span> 10:6</a> <span class="fk">Non placuerunt. </span><span class="ft"> In figuris illis veritas prænuntiabatur. Celebrant figuras, figuræ rem multi scientes, sed plures ignorantes quæ cessare debent re exhibita.</span></p>
  </aside>

  <aside id="FN127">
    <p class="f"><a class="notebackref" href="#HB10_7"><span class="notemark">††</span> 10:7</a> <span class="fk">Tunc. </span><span class="ft"> Quando vidi omnia illa displicere, et corpus idoneum ad hoc mihi datum. </span><span class="fk">Dixi: Ecce venio, </span><span class="ft"> ad me offerendum, ut faciam et compleam voluntatem tuam, quia tu es meus Deus. Ideo venio ad implendam tuam voluntatem tuam, quia ita scriptum est, et præfiguratum de me in consilio Deitatis, quæ est caput mei, qui sum liber humani generis secundum quod homo, in quo legant homines omnia sibi necessaria, et ideo non est opus lege.</span></p>
  </aside>

  <aside id="FN128">
    <p class="f"><a class="notebackref" href="#HB10_8"><span class="notemark">‡‡</span> 10:8</a> <span class="fk">Superius dicens. </span><span class="ft"> Quasi diceret: Non solum notat hæc auctoritas veteres hostias non fecisse perfectos, sed solam hostiam Christi; verum etiam ablationem Veteris Testamenti, et constitutionem Novi, si diligenter notentur verba; quia superius dicens, </span><span class="fk">illa noluisti, </span><span class="ft"> addit: </span><span class="fk">Tunc dixi. </span><span class="ft"> Ecce enim aufert primum sacrificium et cum eo Vetus Testamentum, et statuit ut stabile novum sacrificium et cum eo Novum Testamentum.</span></p>
  </aside>

  <aside id="FN129">
    <p class="f"><a class="notebackref" href="#HB10_10"><span class="notemark">§§</span> 10:10</a> <span class="fk">Sanctificati, </span><span class="ft"> etc. Facta peccatorum purgatione, reconciliati sumus Deo.</span></p>
  </aside>

  <aside id="FN130">
    <p class="f"><a class="notebackref" href="#HB10_11"><span class="notemark">***</span> 10:11</a> <span class="fk">Et omnis, </span><span class="ft"> etc. Ne videretur sanguis per pontifices semel in anno oblatus minus profuisse et sacrificia quotidie per sacerdotes facta perfectos facere, hoc addit, quasi dicat: Pontifex per singulos annos offerens, non pervenit ad consummationem, sic etiam omnis sacerdos semper offert, et tamen per ea nunquam consummatur.</span></p>
  </aside>

  <aside id="FN131">
    <p class="f"><a class="notebackref" href="#HB10_12"><span class="notemark">†††</span> 10:12</a> <span class="fk">Sedet in dextera. </span><span class="ft"> Bene potest consummare qui sic meruit exaltari.</span></p>
  </aside>

  <aside id="FN132">
    <p class="f"><a class="notebackref" href="#HB10_13"><span class="notemark">‡‡‡</span> 10:13</a> <span class="fk">De cætero. </span><span class="ft"> Id est de eo quod restat, scilicet gloria bonorum et pœna malorum. </span><span class="fk">Scabellum. </span><span class="ft"> Quia etiam si modo repugnent ei, et non videantur subjici, tunc omnibus apparebunt ei subditi per cujus imperium suberunt pœnis.</span></p>
  </aside>

  <aside id="FN133">
    <p class="f"><a class="notebackref" href="#HB10_15"><span class="notemark">§§§</span> 10:15</a> <span class="fk">Contestatur autem nos, </span><span class="ft"> etc. Spiritus sanctus testificatur quod consummavit in æternum sanctificatos, et quod in Novo Testamento non recordabitur Deus peccatorum. </span><span class="fk">Postquam. </span><span class="ft"> Quasi dicat: Postquam illud dixit quod non valet ad probationem nostram, adjecit alia quæ corroborant utrumque quod dicimus: scilicet </span><span class="fk">dando leges, </span><span class="ft"> quod pertinet ad consummationem; </span><span class="fk">et peccatorum et iniquitatum eorum jam non recordabor amplius, </span><span class="ft"> quod pertinet ad sanctificationem.</span></p>
  </aside>

  <aside id="FN134">
    <p class="f"><a class="notebackref" href="#HB10_16"><span class="notemark">*</span> 10:16</a> <span class="fk">Superscribam. </span><span class="ft"> Non dicit </span><span class="fk">scribam, </span><span class="ft"> sed </span><span class="fk">superscribam, </span><span class="ft"> quia leges illæ super vires hominum sunt, in quarum completione nullus sufficiet, nisi ope gratiæ. In his verbis dicitur quod consummat virtutibus, deinde subdit de sanctificatione.</span></p>
  </aside>

  <aside id="FN135">
    <p class="f"><a class="notebackref" href="#HB10_18"><span class="notemark">†</span> 10:18</a> <span class="fk">Ubi autem, </span><span class="ft"> etc. Non solum ex hac auctoritate videri potest quod Jesus sanctificat et consummat, sed quod oblatio jam post tempus gratiæ non est facienda pro peccatis, quando facta est remissio.</span></p>
  </aside>

  <aside id="FN136">
    <p class="f"><a class="notebackref" href="#HB10_20"><span class="notemark">‡</span> 10:20</a> <span class="fk">Per velamen. </span><span class="ft"> Fides nostra est vetata, quia fides non habet meritum, cui humana ratio præbet experimentum.</span></p>
  </aside>

  <aside id="FN137">
    <p class="f"><a class="notebackref" href="#HB10_22"><span class="notemark">§</span> 10:22</a> <span class="fk">In plenitudine fidei. </span><span class="ft"> Perfecta est nostra fides, quoniam nihil horum jam est visibile, nec sacerdos, nec hostia. </span><span class="fk">Aspersi corde. </span><span class="ft"> Per hoc ostenditur, quod non fides sola, sed vita cum virtute quæritur. </span><span class="fk">Abluti aqua, </span><span class="ft"> id est baptismo.</span></p>
  </aside>

  <aside id="FN138">
    <p class="f"><a class="notebackref" href="#HB10_23"><span class="notemark">**</span> 10:23</a> <span class="fk">Fidelis enim. </span><span class="ft"> Sicut Deus fidelis in promissis, ita nos sibi fideles vult esse in promissis nostris. Fidem ergo et confessionem habeamus quantum ad nos.</span></p>
  </aside>

  <aside id="FN139">
    <p class="f"><a class="notebackref" href="#HB10_24"><span class="notemark">††</span> 10:24</a> <span class="fk">Et consideremus, </span><span class="ft"> etc. Perfectus alios hortando, minor perfectum imitando. Inde hortatur Apostolus ad ea quæ conveniunt fidei.</span></p>
  </aside>

  <aside id="FN140">
    <p class="f"><a class="notebackref" href="#HB10_25"><span class="notemark">‡‡</span> 10:25</a> <span class="fk">Sicut consuetudinis. </span><span class="ft"> Culpat scindentes unitatem charitatis, quasi inter alios non possent habitare causa sanctitatis suæ; qui potius suo exemplo debuerunt consolari eos. </span><span class="fk">Sed consolantes. </span><span class="ft"> Consolatur laborantem, qui pariter in labore persistit, quia sublevatio laboris est nisus seu nisio collaborantis, ut in itinere fit.</span></p>
  </aside>

  <aside id="FN141">
    <p class="f"><a class="notebackref" href="#HB10_26"><span class="notemark">§§</span> 10:26</a> <span class="fk">Voluntarie enim peccantibus. </span><span class="ft"> Id est, nobis in voluntate peccandi manentibus non prodest Christus, qui est hostia pro peccatis, jam in hoc præsenti. Per quod constat quod nec in futuro. </span><span class="fk">Post acceptam notitiam veritatis, </span><span class="ft"> id est, quanquam venissemus ad fidem, pro qua quidam securi sunt, quasi nunquam perituri. Non ait, volentibus, sed </span><span class="fk">voluntarie, </span><span class="ft"> quia voluntarius est qui in aliquo assiduus est; volens, qui ad tempus. Vel etiam, si voluntate, nedum actu peccemus. </span><span class="fk">Jam non relinquitur pro peccatis hostia; </span><span class="ft"> sicut in veteri lege datum est sæpius offerri hostias pro peccato. Non enim Christus iterum immolandus est pro peccatis, quod semel factum est, et secundo non est opus. Sed magis opus est manere in fide et veritate. Quod si non facit judicium, te exspectat, nisi per pœnitentiam renoveris.</span></p>
  </aside>

  <aside id="FN142">
    <p class="f"><a class="notebackref" href="#HB10_28"><span class="notemark">***</span> 10:28</a> <span class="fk">Duobus vel tribus testibus. </span><span class="ft"> Convictus. Quid ergo illi contra quos perhibent testimonium angeli, et sancti, et propria conscientia?</span></p>
  </aside>

  <aside id="FN143">
    <p class="f"><a class="notebackref" href="#HB10_29"><span class="notemark">†††</span> 10:29</a> <span class="fk">Conculcaverit, </span><span class="ft"> etc. Conculcat Christum qui libere peccat absque timore, et pœnitentia; et qui indigne participat, sanguinem pollutum ducit, si ab eo mundatus ad vomitum redit et pœnitere negligit. Spiritui injurius est, qui ejus beneficium grate non suscipit. </span><span class="fk">Pollutum duxerit. </span><span class="ft"> Talis est qui per carnales observantias credit peccata dimitti, a quibus retrahit nos sanguis Christi, et ita pollutus est et nos polluit, si ab eo, unde est remissio, nos retrahit. </span><span class="fk">Et spiritui gratiæ. </span><span class="ft"> Id est Spiritui sancto gratis dato; vel, qui dat gratiam, contumeliam facit; qui remissionem, quam ipse Spiritus facit, ascribit carnalibus observantiis, vel, qui eum male vivendo a se abjicit.</span></p>
  </aside>

  <aside id="FN144">
    <p class="f"><a class="notebackref" href="#HB10_30"><span class="notemark">‡‡‡</span> 10:30</a> <span class="fk">Mihi vindicta, </span><span class="ft"> etc. De inimicis hoc dictum est, qui male faciunt, non autem de his qui male patiuntur. Hic autem et consolatur eos, dicens quod permanet in sempiternum Deus, et vivit. Proinde etiamsi nunc tyranni non recipiunt quod eis promissum est; tamen postea recepturi sunt, itaque illos oportet congemiscere, non vero nos. Nos enim in illorum incidimus manus, illi autem in manus Dei. Neque enim qui patitur, aliquid malum patitur, sed qui facit; neque beneficium percipit qui juvatur, sed qui beneficium præstat. Hæc igitur scientes, patientes efficiamur ad sufferenda mala, et prompti ad bene faciendum.</span></p>
  </aside>

  <aside id="FN145">
    <p class="f"><a class="notebackref" href="#HB10_31"><span class="notemark">§§§</span> 10:31</a> <span class="fk">Rememoramini. </span><span class="ft"> Invitat eos per antefacta CHRYS. Sicut optimi medicorum cum alios securint, etc., usque ad ut autem nos incidatis in manus Dei, </span><span class="fk">rememoramini, </span><span class="ft"> etc. </span><span class="fk">Pristinos, </span><span class="ft"> etc. Si rudes sustinuerunt, turpe est si modo deficiunt. </span><span class="fk">Magnum certamen, </span><span class="ft"> etc. Passiones erant eis, tum ex propriis doloribus, tum ex doloribus aliorum, quibus compatiebantur.</span></p>
  </aside>

  <aside id="FN146">
    <p class="f"><a class="notebackref" href="#HB10_33"><span class="notemark">*</span> 10:33</a> <span class="fk">Et in altero quidem, </span><span class="ft"> etc. Quasi: Certamen passionum sustinetis, et in propriis passionibus, et in compassionibus aliorum, et hæ sunt duæ partes certantium contra nos passionum. </span><span class="fk">Spectaculum. </span><span class="ft"> Grave est opprobrium, gravius est cum spectaculum hominibus fit et non secreto exprobratur.</span></p>
  </aside>

  <aside id="FN147">
    <p class="f"><a class="notebackref" href="#HB10_38"><span class="notemark">†</span> 10:38</a> <span class="fk">Vivit. </span><span class="ft"> AUG. Justi, recti, exsultate in Domino, quia vos decet, etc., usque ad et deficientem sublevat, et vincentem coronat.</span></p>
  </aside>

  <aside id="FN148">
    <p class="f"><a class="notebackref" href="#HB10_39"><span class="notemark">‡</span> 10:39</a> <span class="fk">Nos autem, </span><span class="ft"> etc. Id est, non sumus filii paganorum, sed prophetarum fidelium.</span></p>
  </aside>

  <aside id="FN149">
    <p class="f"><a class="notebackref" href="#HB11_1"><span class="notemark">*</span> 11:1</a> <span class="fk">Est autem fides. </span><span class="ft"> Hic est laus et commendatio fidei, cujus descriptionem ponit. In qua tria notat, scilicet: quid efficiat in nobis, quod fundamentum est omnium bonorum, et quod et de non apparentibus est. De qua in Epistola ad Romanos plenius dictum est: </span><span class="fk">Fides est substantia sperandarum rerum, </span><span class="ft"> id est, causa quæ res sperandas faciet quandoque subsistere in nobis; quod est dicere: faciet nos consequi futura bona. Et proprie dicitur fides </span><span class="fk">substantia, </span><span class="ft"> quia sperandis substat, et facit ea esse in credentibus in alia vita. Et est fundamentum omnium bonorum quod nemo mutare potest, et sine quo non est bona ædificatio; vel, speranda jam facit esse in corde credentis. </span><span class="fk">Argumentum, </span><span class="ft"> id est certitudo rerum quæ non apparent, et si quis de ea dubitet, probatio, ubi adhuc probatur futura resurrectio; quia ita crediderunt patriarchæ, apostoli, alii sancti. Fides est causa sperandorum, quia causa justitiæ per quam sunt speranda. Et hoc est: </span><span class="fk">In hac testimonium, </span><span class="ft"> justitiæ, quod propter fidem Deus testatus est justos eos esse. </span><span class="fk">Senes: </span><span class="ft"> Hoc dicit, non quod ætate senes, sed antecessores horum, et sic constat fidem non esse novam, sed tenendam, cum antiqui eam tenuerint.</span></p>
  </aside>

  <aside id="FN150">
    <p class="f"><a class="notebackref" href="#HB11_3"><span class="notemark">†</span> 11:3</a> <span class="fk">Fide intelligimus. </span><span class="ft"> Exemplis utitur ad commendationem fidei, ad ostendendum quod de non apparentibus sit fides.</span></p>
  </aside>

  <aside id="FN151">
    <p class="f"><a class="notebackref" href="#HB11_4"><span class="notemark">‡</span> 11:4</a> <span class="fk">Fide plurimam. </span><span class="ft"> Quod patres antiqui per fidem sint consecuti testimonium justitiæ ostendit, ponens aliud exemplum ad commendationem justitiæ. </span><span class="fk">Defunctus adhuc loquitur. </span><span class="ft"> Id est, materia est nobis loquendi, ut de ejus fide exemplum demus. Non enim mors exstinxit famam fidei. Ex fide et patientia præcedentium consolatur istos. Abel adhuc loquitur, quia alios suo exemplo admonet ut justi sint. Interemit eum quidem mors, sed non cum eo interemit gloriam ejus et memoriam. AUG. Neque Henoch et Elias per tam longam ætatem senectute marcuerunt, nec tamen, etc., usque ad priusquam propter peccatum inde exire meruisset.</span></p>
  </aside>

  <aside id="FN152">
    <p class="f"><a class="notebackref" href="#HB11_6"><span class="notemark">§</span> 11:6</a> <span class="fk">Quia est. </span><span class="ft"> Esse proprie Deo convenit: quia immutabiliter est.</span></p>
  </aside>

  <aside id="FN153">
    <p class="f"><a class="notebackref" href="#HB11_7"><span class="notemark">**</span> 11:7</a> <span class="fk">Fide Nœ, </span><span class="ft"> etc. </span><span class="fk">Et justitiæ, </span><span class="ft"> etc. Id est, fuit justus ex fide, sicut patres sui, nisi enim justus esset, hoc ei Deus non præcepisset.</span></p>
  </aside>

  <aside id="FN154">
    <p class="f"><a class="notebackref" href="#HB11_8"><span class="notemark">††</span> 11:8</a> <span class="fk">Fide qui vivit. </span><span class="ft"> Hic ad patres Judæorum descendit et ostendit in eis, sicut in prioribus, omnem justitiam ex fide habuisse originem. Et ponit exemplum de Abraham. </span><span class="fk">Obedivit, </span><span class="ft"> Deo dicenti sibi: «Exi de terra tua, et de cognatione tua.» Hoc jam fecerat. Hoc enim dictum est jam egresso de terra Chaldæorum, et jam constituto in Mesopotamia. Non ergo Dominus corpus, sed animum a terra sua avertit, ne velit reverti. Non enim exierat inde animo, sed redeundi tenebatur desiderio; quod desiderium Deo jubente ac juvante, et illo obediente fuerat amputandum.</span></p>
  </aside>

  <aside id="FN155">
    <p class="f"><a class="notebackref" href="#HB11_11"><span class="notemark">‡‡</span> 11:11</a> <span class="fk">Quoniam fidelem. </span><span class="ft"> Prius risit, etsi ex gaudio, non tamen plena fide: sed post, verbis angeli, in fide solidata est. Riserat etiam Abraham, quando ei promissus est filius, sed risus ille admirationis fuit et gaudii, non dubitationis.</span></p>
  </aside>

  <aside id="FN156">
    <p class="f"><a class="notebackref" href="#HB11_12"><span class="notemark">§§</span> 11:12</a> <span class="fk">Ab uno. </span><span class="ft"> Utero, vel Abraham emortuo. Emortuum dicit ad opus concipiendi Saræ uterum, quantum ad virum seniorem; vel dicit ipsum Abraham ad opus generandi emortuum, quantum scilicet ad seniorem feminam. </span><span class="fk">Tanquam sidera. </span><span class="ft"> Hoc dicit quantum ad bonos, id est qui luce virtutum et multitudine comparantur sideribus. </span><span class="fk">Et sicut arena. </span><span class="ft"> Hoc dicit quantum ad malos, id est qui instabilitate et numero comparantur arenæ. Mare est ipsa gentilitas: ora, ritus ejus; cui propinqui facti sunt aliqui Judæi, non tamen in gentilitate.</span></p>
  </aside>

  <aside id="FN157">
    <p class="f"><a class="notebackref" href="#HB11_13"><span class="notemark">***</span> 11:13</a> <span class="fk">Et salutantes. </span><span class="ft"> Utitur verbo translato a navigantibus, qui longe prospiciunt desideratas civitates, quas antequam ingrediantur, salutatione præveniunt. Ex metaphora ergo navigantium dicit, </span><span class="fk">Et salutantes; </span><span class="ft"> id est gaudentes et desiderantes eas, sicut faciunt nautæ longe visis civitatibus. Et ideo confitebantur quod essent ipsi peregrini, qui in aliena patria nihil habent. </span><span class="fk">Hospites. </span><span class="ft"> Hi de patria non sunt, et isti confitebantur se non esse de mundo, neque aliquid se habere in mundo, ideoque hoc confitebantur. Qui autem hoc dicunt, dant intelligi quod aliam patriam quærunt, quod ipsi significare volebant. Et ne putaret quis quod illam appeterent de qua exierant, subditur: </span><span class="fk">Et si quidem, </span><span class="ft"> etc.</span></p>
  </aside>

  <aside id="FN158">
    <p class="f"><a class="notebackref" href="#HB11_17"><span class="notemark">†††</span> 11:17</a> <span class="fk">Cum tentaretur. </span><span class="ft"> Non tentavit Deus Abraham quasi qui fidem ejus ignoraret, sed ut ipse Abraham et mundus fidei ejus veritatem et firmitatem cognosceret.</span></p>
  </aside>

  <aside id="FN159">
    <p class="f"><a class="notebackref" href="#HB11_19"><span class="notemark">‡‡‡</span> 11:19</a> <span class="fk">Et in parabolam. </span><span class="ft"> Fide obtulit Abraham non solum in re, sed etiam in significatione. Intellexit enim Christum significari, cujus deitas non moritur; sed aries hærens cornibus inter vepres, id est caro laborans inter Judæos in cornibus crucis, potuit Deo offerri spinis Judaicis ante coronata.</span></p>
  </aside>

  <aside id="FN160">
    <p class="f"><a class="notebackref" href="#HB11_20"><span class="notemark">§§§</span> 11:20</a> <span class="fk">Isaac. </span><span class="ft"> Fidem hic habuit, non solum quod benedictus esset melior, sed etiam credidit quod Christianus populus supplantaret benedictionem Judæis factam et promissam.</span></p>
  </aside>

  <aside id="FN161">
    <p class="f"><a class="notebackref" href="#HB11_21"><span class="notemark">*</span> 11:21</a> <span class="fk">Adoravit fastigium, </span><span class="ft"> etc. Forte tulerat a filio virgam, quando ei fidem filius jurabat et dum eum teneret, post verba jurantis, mox adoravit Deum. Non enim padebat eum ferre tantisper insigne potestatis filii sui, ubi figura magnæ rei futuræ præsignabatur, et regni Christi futuri in gentibus.</span></p>
  </aside>

  <aside id="FN162">
    <p class="f"><a class="notebackref" href="#HB11_22"><span class="notemark">†</span> 11:22</a> <span class="fk">De ossibus suis mandavit. </span><span class="ft"> Adjurans filios Isræl, ut asportarent ea in terram promissionis, et reconderent ea in sepulcro patrum suorum, scilicet in spelunca duplici, in qua sepulti sunt Abraham, et Isaac, et Jacob, et cæteri et patres, ubi et Adam et Eva quiescebant. Quod ideo voluerunt, quia in ea terra præviderunt nasciturum Christum, ut cum eo resurgerent.</span></p>
  </aside>

  <aside id="FN163">
    <p class="f"><a class="notebackref" href="#HB11_26"><span class="notemark">‡</span> 11:26</a> <span class="fk">Improperium Christi. </span><span class="ft"> Hoc dixit, vel quod Moyses pateretur pro Christo, vel quod significabat improperia Christi futura: vel, quod Moyses sustinuit a fratribus suis quos liberare volebat, sicut Christus a suis quos redimere venerat. Illi dixerunt Christo: </span><span class="fk">Dæmonium habes</span><span class="ft"> Joan 7.. Et isti Moysi: </span><span class="fk">Vis nos interficere, sicut interfecisti Ægyptium</span><span class="ft"> Exod. 2. Quod tamen patienter sustinuit, sicut et Christus.</span></p>
  </aside>

  <aside id="FN164">
    <p class="f"><a class="notebackref" href="#HB11_27"><span class="notemark">§</span> 11:27</a> <span class="fk">Non veritus. </span><span class="ft"> Quod prius fugerat in terram Madian, non fuit metus, sed fides; eo quod credebat a Deo liberari. Noluit ibi manere, ne esset causa jactantiæ, si in apertum periculum se præcipitaret, et tentaret Deum, quod diabolicum est. Sancti enim, quandiu habent quid faciant, non debent tentare Deum, ut et Dominus locum dedit Judæis, qui et suis præcepit: </span><span class="fk">Si vos persecuti fuerint in una civitate, fugite in aliam</span><span class="ft"> Matth. 10..</span></p>
  </aside>

  <aside id="FN165">
    <p class="f"><a class="notebackref" href="#HB11_28"><span class="notemark">**</span> 11:28</a> <span class="fk">Fide celebravit Pascha. </span><span class="ft"> Hac utique quia sic credidit populum salvandum: illos quidem a Pharaone, nos a diabolo.</span></p>
  </aside>

  <aside id="FN166">
    <p class="f"><a class="notebackref" href="#HB11_29"><span class="notemark">††</span> 11:29</a> <span class="fk">Transierunt mare Rubrum, </span><span class="ft"> etc. Sic per baptismum fideles transeunt, remissis peccatis; tanquam Ægyptiis cum diabolo principe tenebrarum submersis.</span></p>
  </aside>

  <aside id="FN167">
    <p class="f"><a class="notebackref" href="#HB11_30"><span class="notemark">‡‡</span> 11:30</a> <span class="fk">Circuitu dierum septem</span><span class="ft"> completo a Levitis arcam Dei portantibus, et æneis tubis clangentibus.</span></p>
  </aside>

  <aside id="FN168">
    <p class="f"><a class="notebackref" href="#HB11_31"><span class="notemark">§§</span> 11:31</a> <span class="fk">Excipiens exploratores cum pace, </span><span class="ft"> etc. Quasi: Ita et vos debetis duo Testamenta per apostolos tanquam exploratores a Christo missos credendo excipere, et ita cum infidelibus non peribitis.</span></p>
  </aside>

  <aside id="FN169">
    <p class="f"><a class="notebackref" href="#HB11_32"><span class="notemark">***</span> 11:32</a> <span class="fk">De Gedeon. </span><span class="ft"> Ipse, accepto signo velleris a Domino, ivit contra Madianitas cum trecentis viris, eosque noctu expugnavit. </span><span class="fk">Samson. </span><span class="ft"> Hic, ut legitur in libro Judicum, afflixit vehementer Philisthæos. </span><span class="fk">Jephte. </span><span class="ft"> Hic, cum iret ad pugnam contra hostes, vovit Domino quod, si triumphum de hostibus assequeretur, rediens, quod primo occurreret, offerret Deo: occurritque ei filia, quam immolavit.</span></p>
  </aside>

  <aside id="FN170">
    <p class="f"><a class="notebackref" href="#HB11_33"><span class="notemark">†††</span> 11:33</a> <span class="fk">Qui per fidem. </span><span class="ft"> Etsi recusat dicere quæ fecerint singuli, dicit tamen quæ quidam operati sunt fide. </span><span class="fk">Repromissiones. </span><span class="ft"> Dicit Apostolus </span><span class="fk">repromissiones</span><span class="ft"> et non promissiones, quia promissiones multæ sunt factæ David, ut Abrahæ. Sapienter historiarum commemorationem vitat, ne sermonem suum protelet, breviter quædam tangens. Nec enim omnino tacuit, nec dicens molestus effectus est, fugit densitatem et longitudinem, ne fatiget auditorem.</span></p>
  </aside>

  <aside id="FN171">
    <p class="f"><a class="notebackref" href="#HB11_35"><span class="notemark">‡‡‡</span> 11:35</a> <span class="fk">Alii autem distenti, </span><span class="ft"> etc. In illis Patribus Veteris Testamenti, quamvis rara, fuerunt tamen exempla patientiæ, a sanguine Abel usque ad sanguinem Zachariæ, quorum sanguinem dicit Dominus ab eis exigendum, qui in patrum suorum (a quibus illi occisi sunt) iniquitate persisterent. Et in Novo Testamento, non defuerunt temporali felicitate pollentes, in quo misericordiam Dei experimur.</span></p>
  </aside>

  <aside id="FN172">
    <p class="f"><a class="notebackref" href="#HB11_38"><span class="notemark">§§§</span> 11:38</a> <span class="fk">Quibus dignus non erat mundus. </span><span class="ft"> Id est, quorum conversatione </span><span class="fk">non erat mundus dignus, </span><span class="ft"> ideoque ne viles habeantur pro toleratis tribulationibus: vel, adeo viles erant hominibus, ut putarentur non esse digni stare vel habitare inter eos. Et tam illi quam priores, non acceperunt statim promissam vitam usque ad Christum. Cur non subditur:</span></p>
  </aside>

  <aside id="FN173">
    <p class="f"><a class="notebackref" href="#HB11_40"><span class="notemark">*</span> 11:40</a> <span class="fk">Deo pro nobis melius aliquid providente. </span><span class="ft"> Prout naturam nostram assumeret, et gloriosius nobiscum exsultaret. Si illi tenuerunt fidem, qui nos tandiu exspectaverunt requiem, multo magis teneamus, qui statim a morte accipimus.</span></p>
  </aside>

  <aside id="FN174">
    <p class="f"><a class="notebackref" href="#HB12_1"><span class="notemark">*</span> 12:1</a> <span class="fk">Ideoque et nos. </span><span class="ft"> Post fidei commendationem, ad illud quod incœperat redit, exhortans ad patientiam pluribus modis, et præcipue ipsius Christi exemplo. </span><span class="fk">Nubem. </span><span class="ft"> Id est multitudinem sanctorum, qui testes sunt fidei, qui ut nubes exemplo sui in æstu tribulationum nos refrigerant, et doctrinis compluunt.</span></p>
  </aside>

  <aside id="FN175">
    <p class="f"><a class="notebackref" href="#HB12_2"><span class="notemark">†</span> 12:2</a> <span class="fk">Qui proposito sibi gaudio, </span><span class="ft"> etc. Sic nos proposito nobis æterno gaudio, posthabita confusione, debemus currere; vel, proposito sibi gaudio temporalis regni, quando voluerunt eum turbæ rapere ut facerent regem, et noluit, quia erat via humilitatis.</span></p>
  </aside>

  <aside id="FN176">
    <p class="f"><a class="notebackref" href="#HB12_3"><span class="notemark">‡</span> 12:3</a> <span class="fk">Deficientes. </span><span class="ft"> Deficere est timore tribulationis fidem negare. Itaque non debetis deficere, neque enim estis obliti vos consolationis, nec debetis oblivisci.</span></p>
  </aside>

  <aside id="FN177">
    <p class="f"><a class="notebackref" href="#HB12_6"><span class="notemark">§</span> 12:6</a> <span class="fk">Omnem filium. </span><span class="ft"> Etiam unicum qui fuit sine peccato. Si ergo exceptus es a passione flagellorum, exceptus es a numero filiorum. Unicus ille de Patris substantia natus æqualis Patri in forma Dei, Verbum quo facta sunt omnia, non habebat ubi flagellaretur. Ad hoc autem carne indutus est, ut sine flagello non esset. Qui flagellat unicum sine peccato, relinquit adoptatum qui est cum peccato? Unicus sine peccato, non tamen sine flagello, exemplum nobis proposuit in passionibus suis. Non ergo turbari debemus, cum aliquis sanctus gravia et indigna perpetitur, si obliti non sumus quæ pertulerit Justus justorum, Sanctusque sanctorum. Et attende hic justitiam et misericordiam Dei. Justitia est in eo quod flagellat. Misericordia vero in eo quod recipit.</span></p>
  </aside>

  <aside id="FN178">
    <p class="f"><a class="notebackref" href="#HB12_8"><span class="notemark">**</span> 12:8</a> <span class="fk">Ergo adulteri. </span><span class="ft"> Nota non jure vocari patrem, qui ex adulterio genuerit, quia ab eo geniti, non dicuntur filii legitimi.</span></p>
  </aside>

  <aside id="FN179">
    <p class="f"><a class="notebackref" href="#HB12_9"><span class="notemark">††</span> 12:9</a> <span class="fk">Reverebamur. </span><span class="ft"> Revereri est cum timore honorem impendere.</span></p>
  </aside>

  <aside id="FN180">
    <p class="f"><a class="notebackref" href="#HB12_10"><span class="notemark">‡‡</span> 12:10</a> <span class="fk">Et illi quidem. </span><span class="ft"> Hic alia ratio ostenditur, quare obtemperandum sit Deo. </span><span class="fk">Ad id quod utile est, </span><span class="ft"> scilicet, </span><span class="fk">in recipiendo sanctificationem ejus. </span></p>
  </aside>

  <aside id="FN181">
    <p class="f"><a class="notebackref" href="#HB12_11"><span class="notemark">§§</span> 12:11</a> <span class="fk">Disciplina. </span><span class="ft"> Hæc græce dicitur, id est, eruditio per molestias, quando pro peccatis suis mala quis patitur, ut corrigatur prout hic intelligitur. Est et disciplina quæ scientia dicitur, et a discendo nomen accepit, et Græce dicitur.</span></p>
  </aside>

  <aside id="FN182">
    <p class="f"><a class="notebackref" href="#HB12_12"><span class="notemark">***</span> 12:12</a> <span class="fk">Manus. </span><span class="ft"> Id est affectum charitatis, quo Deum complectebamini olim, iterum erigite sursum ad Deum; et </span><span class="fk">genua, </span><span class="ft"> id est fortitudinem, quæ soluta est refrigerata charitate.</span></p>
  </aside>

  <aside id="FN183">
    <p class="f"><a class="notebackref" href="#HB12_13"><span class="notemark">†††</span> 12:13</a> <span class="fk">Gressus. </span><span class="ft"> Ut vestra fides recte incedat, confitendo quod credit, etsi opus est patiendo. Fides recte dicitur pes, quia totum portat. Ita gressus rectos, ut non aliquis deviet a vera via fidei, sicut ille qui carnales observantias recipit, nam hoc est errare. Et non claudicet, sicut qui timore passionis titubat, </span><span class="fk">sed sanctur, </span><span class="ft"> si erravit vel timuit; vel recti gressus, sunt recta intentio in operibus.</span></p>
  </aside>

  <aside id="FN184">
    <p class="f"><a class="notebackref" href="#HB12_14"><span class="notemark">‡‡‡</span> 12:14</a> <span class="fk">Sanctimoniam. </span><span class="ft"> Id est castitatem mentis et corporis; unde: </span><span class="fk">Beati mundo corde, quoniam</span><span class="ft"> Matth. 5., etc. </span><span class="fk">Sine qua nemo videbit Deum. </span><span class="ft"> Ecce quomodo exterruit amatorem boni, id est, visionis Dei. Non dixit, in ignem mittetur; vel, infatigabilibus tortoribus dabitur (quæ tamen vera sunt); sed volens te amatorem boni esse, id est, visionis Dei, non formidatorem mali, ait: </span><span class="fk">sine qua nemo, </span><span class="ft"> etc. Ex eo ipso quod desideras, te terret.</span></p>
  </aside>

  <aside id="FN185">
    <p class="f"><a class="notebackref" href="#HB12_15"><span class="notemark">§§§</span> 12:15</a> <span class="fk">Contemplantes, </span><span class="ft"> etc. Ne dubitetis posse esse tam patientes, quia gratia Dei præsto est; sed ne desitis ei, hoc modo potestis retinere gratiam. </span><span class="fk">Ne qua radix, </span><span class="ft"> etc. Delectatio peccati vere dicitur amaritudo, et ideo vitanda. </span><span class="fk">Radix amaritudinis, </span><span class="ft"> mala cogitatio, quæ non dulces fructus, id est opera, sed amaros generat, quibus impeditur iter ad cœlum.</span></p>
  </aside>

  <aside id="FN186">
    <p class="f"><a class="notebackref" href="#HB12_16"><span class="notemark">*</span> 12:16</a> <span class="fk">Ne quis fornicator, </span><span class="ft"> etc. Hic quomodo contemplari debeant, ne qua radix amaritudinis germinet, ostendit per partes in quibus aliquos de illis notat. </span><span class="fk">Primitiva. </span><span class="ft"> Vel primogenita sua. Primitiva hic appellat honorem et dignitatem sacerdotii, quia ante sacerdotium Aaron, omnes primogeniti erant sacerdotes, sicut fuit Sem: et hæc erat magna dignitas, quia et de substantia et de hæreditate paterna majorem portionem sumebat. Vestiumque ornatu locupletior resplendebat, eique benedictio dabatur. Ecce quam procul a religione fuit Esau, qui pro ventre dedit benedictionem. Cujus factum ideo commemorat, ut dehortetur ab illius similitudine.</span></p>
  </aside>

  <aside id="FN187">
    <p class="f"><a class="notebackref" href="#HB12_18"><span class="notemark">†</span> 12:18</a> <span class="fk">Non enim accessistis. </span><span class="ft"> Dixerat, ne quis desit gratiæ his modis quos subdidit, parata enim est gratia, et hoc est: </span><span class="fk">Non enim accessistis</span><span class="ft"> ad asperitatem legis, quam describit, ut econtra intelligatur suavitas gratiæ, non ad ignem, sed ad Spiritum sanctum, qui est ignis consumens peccata, ad quem non motu corporis, sed spiritu itur. </span><span class="fk">Turbinem. </span><span class="ft"> Turbo est vis ventorum cum grandine et pluvia, et significat impetum vitiorum quæ per legem magis damnata sunt. Sed modo venitur ad serenitatem per gratiam Spiritus. </span><span class="fk">Caliginem. </span><span class="ft"> Hoc ponit quia obscura lex fuit, modo clara intelligentia. </span><span class="fk">Procellam, </span><span class="ft"> quæ est major quam turbo, et est tempestas quæ quocunque impellit. Hæc est servitus peccati secundum operationem quæ per legem trahebat homines: modo autem est requies a vitiis imperfectis.</span></p>
  </aside>

  <aside id="FN188">
    <p class="f"><a class="notebackref" href="#HB12_19"><span class="notemark">‡</span> 12:19</a> <span class="fk">Tubæ sonum. </span><span class="ft"> Tuba est signum motionis ad bellum, et est motus delectationis qui non per legem, sed per gratiam exstinguitur. </span><span class="fk">Vocem verborum. </span><span class="ft"> Hujusmodi vox est legis præceptio et comminatio, quam populus gravem putavit et intolerabilem, quia sola præceptio erat, sine gratia adjuvante.</span></p>
  </aside>

  <aside id="FN189">
    <p class="f"><a class="notebackref" href="#HB12_20"><span class="notemark">§</span> 12:20</a> <span class="fk">Non enim portabant. </span><span class="ft"> Quia sine gratia insufficientes erant ad observanda præcepta. </span><span class="fk">Et si bestia, </span><span class="ft"> etc. Mons est divinitas; bestia, defectus rationis, quod est quando verbum blasphemiæ profertur in Deum. Tangere est offendere. Tangit ergo montem bestia, qui offendit Deum blasphemia, quem præcipit lex sine misericordia lapidari; sed in Ecclesia, si vult reverti, misericorditer suscipitur.</span></p>
  </aside>

  <aside id="FN190">
    <p class="f"><a class="notebackref" href="#HB12_22"><span class="notemark">**</span> 12:22</a> <span class="fk">Sed accessistis. </span><span class="ft"> Ex superioribus ista pendent, ubi dicit ad quæ accesserint post remotionem illorum, et non ponit contraria eorum quæ ex opposito intelliguntur, sicut supra assignatum est, sed primum quod ex eis sequitur, ut per hoc magis suadeat tenendam esse gratiam. </span><span class="fk">Ad Sion. </span><span class="ft"> Id est, ad eos qui in alto speculantur Deum, quod speculari est magnum præmium. </span><span class="fk">Et civitatem Dei. </span><span class="ft"> Hoc dicit, quia Deus in eis habitat quando eos justificat.</span></p>
  </aside>

  <aside id="FN191">
    <p class="f"><a class="notebackref" href="#HB12_23"><span class="notemark">††</span> 12:23</a> <span class="fk">Qui conscripti sunt. </span><span class="ft"> Quasi dicat: Ne dubitetis ad angelos pervenire, quia vestri antecessores pervenerunt, et hoc est: </span><span class="fk">Qui conscripti sunt, </span><span class="ft"> id est, cum eis qui in cœlis sunt, scripti sunt, id est in eorum ordine sunt.</span></p>
  </aside>

  <aside id="FN192">
    <p class="f"><a class="notebackref" href="#HB12_26"><span class="notemark">‡‡</span> 12:26</a> <span class="fk">Adhuc semel, </span><span class="ft"> etc. Quasi dicat: Jam fuerunt mota, sed adhuc movebo: per </span><span class="fk">semel</span><span class="ft"> notat quod ulterius non sunt movenda. </span><span class="fk">Sed etiam cœlum, </span><span class="ft"> quod inferius est, scilicet æreum: unde dicuntur aves cœli. Totus autem pene ær iste ventosus, quem cœlum vel cœlos Scriptura vocat: istos utique imos, non illos supremos (ubi sol et luna et sidera constituta sunt) dicit hic Scriptura movendos, et alibi, perituros, propter magnam sui quamdam commutationem.</span></p>
  </aside>

  <aside id="FN193">
    <p class="f"><a class="notebackref" href="#HB12_27"><span class="notemark">§§</span> 12:27</a> <span class="fk">Quæ sunt immobilia. </span><span class="ft"> Quasi dicat: Id profecto sunt, quia quidquid erunt vel in principalibus essentiis, vel in formis extrinsecus sumptis, secundum id immobilia erunt.</span></p>
  </aside>

  <aside id="FN194">
    <p class="f"><a class="notebackref" href="#HB12_28"><span class="notemark">***</span> 12:28</a> <span class="fk">Itaque regnum immobile. </span><span class="ft"> Quia Deus cœlum et terram immobilem promittit, patet quod habemus gratiam, sine qua non possemus ad illud promissum pervenire, sed per eam suscipimus illud regnum immobile, ut ideo nullus desit gratiæ. </span><span class="fk">Habeamus gratiam. </span><span class="ft"> Id est, fidem, spem et charitatem in sancta operatione; vel: </span><span class="fk">Habeamus gratiam, </span><span class="ft"> id est, gratias agamus de omnibus, non murmurantes in aliquo, quia sic bene servitur Deo.</span></p>
  </aside>

  <aside id="FN195">
    <p class="f"><a class="notebackref" href="#HB12_29"><span class="notemark">†††</span> 12:29</a> <span class="fk">Deus noster ignis. </span><span class="ft"> Id est Spiritus sanctus, qui est donum et gratia illa, quia nobis gratis datus.</span></p>
  </aside>

  <aside id="FN196">
    <p class="f"><a class="notebackref" href="#HB13_1"><span class="notemark">*</span> 13:1</a> <span class="fk">Charitas. </span><span class="ft"> Ab hoc loco moraliter instruit Apostolus, quasi diceret: Quia charitas est habenda, ipsa maneat in vobis, et </span><span class="fk">hospitalitatem nolite </span><span class="fk">oblivisci. Per hanc enim quidam latuerunt, </span><span class="ft"> ut Loth nesciens esse angelos, sciens tamen quis in eis esset.</span></p>
  </aside>

  <aside id="FN197">
    <p class="f"><a class="notebackref" href="#HB13_3"><span class="notemark">†</span> 13:3</a> <span class="fk">Tanquam simul vincti, </span><span class="ft"> id est, sicut vobis vinctis velletis subveniri, vel laborantibus.</span></p>
  </aside>

  <aside id="FN198">
    <p class="f"><a class="notebackref" href="#HB13_5"><span class="notemark">‡</span> 13:5</a> <span class="fk">Sint mores. </span><span class="ft"> Postquam sua Hebræi perdiderant, volebant iterum congregare: quod Apostolus prohibet. Sed ne dicerent: Quid si necessaria defecerint? subdit consolationem. </span><span class="fk">Sine avaritia. </span><span class="ft"> Avarus est qui tenax est in largiendo, cupidus in accipiendo. </span><span class="fk">Non te deseram. </span><span class="ft"> Hoc Deus dicit omni speranti in se, sicut Josue, ita est nobiscum, </span><span class="fk">ut confidenter dicamus, </span><span class="ft"> etc. </span><span class="fk">Neque derelinquam. </span><span class="ft"> Derelinqueretur qui fame periret: sed quia hoc non est, ne sit homo cupidus.</span></p>
  </aside>

  <aside id="FN199">
    <p class="f"><a class="notebackref" href="#HB13_6"><span class="notemark">§</span> 13:6</a> <span class="fk">Non timebo, </span><span class="ft"> etc. Homo omnis adversarius, etiam diabolus, qui homo ab officio, eo scilicet quod hominem decipiat.</span></p>
  </aside>

  <aside id="FN200">
    <p class="f"><a class="notebackref" href="#HB13_7"><span class="notemark">**</span> 13:7</a> <span class="fk">Mementote, </span><span class="ft"> etc. Quia longum est de singulis dicere, monet sequi magistros.</span></p>
  </aside>

  <aside id="FN201">
    <p class="f"><a class="notebackref" href="#HB13_8"><span class="notemark">††</span> 13:8</a> <span class="fk">Jesus Christus, </span><span class="ft"> etc. Hoc pertinet ad superiorem sententiam, ubi testatus est Deum dixisse: </span><span class="fk">Non te deseram, neque derelinquam. </span><span class="ft"> Poterat enim illis videri, quod hæc promissio ad Josue tantum pertineret, ad quod respondet, quod et nos juvabit sicut juvit illum. Quasi: Non est dubitandum, quia qui heri, id est in præterito, adjuvit Josue, hodie, id est in præsenti, adjuvat, et adjuvabit futuros per omnia sæcula.</span></p>
  </aside>

  <aside id="FN202">
    <p class="f"><a class="notebackref" href="#HB13_10"><span class="notemark">‡‡</span> 13:10</a> <span class="fk">Habemus altare, </span><span class="ft"> etc. Non studendum escis, quia habemus altare, id est corpus Christi, in fide cujus oblatæ preces et operationes sunt acceptæ Deo, </span><span class="fk">de quo edere non habent, </span><span class="ft"> etc. </span><span class="fk">Tabernaculo, </span><span class="ft"> etc. Id est, observantiis legis, ut qui cibos discernunt et alia hujusmodi legalia servant, quæ nomine tabernaculi signat, quia ad tempus sunt imposita; vel, nostrum corpus recte dicitur tabernaculum, quia ad tempus in eo manendum est, et ideo non est ei serviendium in desideriis.</span></p>
  </aside>

  <aside id="FN203">
    <p class="f"><a class="notebackref" href="#HB13_11"><span class="notemark">§§</span> 13:11</a> <span class="fk">Quorum enim, </span><span class="ft"> etc. Per duplicem allegoriam, quarum una est Veteris, et altera Novi Testamenti, probat corpus Christi non esse edendum ab his qui tabernaculo deserviunt. Ad hoc enim corpora animalium extra castra cremantur, et propterea Christus extra portam passus est, ut nos, qui corpore et sanguine ejus a peccatis mundari volumus, improperia et angustias passuri, tabernaculi delicias deseramus. </span><span class="fk">Animalium. </span><span class="ft"> Christus per illa animalia significabatur.</span></p>
  </aside>

  <aside id="FN204">
    <p class="f"><a class="notebackref" href="#HB13_12"><span class="notemark">***</span> 13:12</a> <span class="fk">Portam. </span><span class="ft"> Porta civitatis est sensus corporis, in quorum nullo Christus peccavit: et ideo extra passus. Et nos ostio sensuum vitiis clauso, extra patiamur.</span></p>
  </aside>

  <aside id="FN205">
    <p class="f"><a class="notebackref" href="#HB13_15"><span class="notemark">†††</span> 13:15</a> <span class="fk">Per ipsum ergo. </span><span class="ft"> Qui est nobis via, a quo sumimus exemplum, ad martyrium curramus. </span><span class="fk">Confidentium. </span><span class="ft"> AUG. Ergo qui timetis Dominum, laudate eum, etc., usque ad cujus invisibilis sacrificii illud visibile sacrum signum erat.</span></p>
  </aside>

  <aside id="FN206">
    <p class="f"><a class="notebackref" href="#HB13_16"><span class="notemark">‡‡‡</span> 13:16</a> <span class="fk">Beneficentiæ. </span><span class="ft"> Evacuata sententia pravorum de gula, redit ad mores. </span><span class="fk">Beneficentiæ, </span><span class="ft"> id est, largitatis in alios. Et si vestra substantia sit ablata, tamen ex his quæ habetis eleemosynas date. Hoc supra dixerat: </span><span class="fk">Non deserentes collectionem. </span></p>
  </aside>

  <aside id="FN207">
    <p class="f"><a class="notebackref" href="#HB13_17"><span class="notemark">§§§</span> 13:17</a> <span class="fk">Ut cum gaudio. </span><span class="ft"> Faciamus utique ista cum gaudio, quando videmus homines proficere in verbis Dei. Tunc enim cum gaudio laborat operarius in agris, quando attendit arbores, et fructum videt; quando attendit segetem, et videt ubertatem. Tunc intelligit quod non sine causa laboravit, non sine causa dorsum curvavit, non sine causa manus attrivit, non sine causa frigus æstusque toleravit. </span><span class="fk">Non expedit vobis. </span><span class="ft"> Non dico: non expedit illis, quia etiam illis prodest tristari de vobis. Nam illi præpositi, quando contristantur de malis vestris, expedit illis ipsa tristitia, sed non vobis. Similiter ergo in Dominico agro bonum operemur prælati et subditi, ut similiter de mercede gaudeamus.</span></p>
  </aside>

  <aside id="FN208">
    <p class="f"><a class="notebackref" href="#HB13_18"><span class="notemark">*</span> 13:18</a> <span class="fk">Orate pro nobis. </span><span class="ft"> Superbiam elationemque mentis quorumdam pontificum percutit, qui dedignantur precari subjectos, quatenus pro eis orationes fundant. </span><span class="fk">Bonam conscientiam habemus, </span><span class="ft"> id est, conscientia nos non accusat, nec nobis conscii sumus quod vobis insidias fecerimus, nihil cum fictione protulimus, nihil negotiationis gratia fecimus. Ne ergo sinistre quid arbitremini. </span><span class="fk">In omnibus. </span><span class="ft"> Accusabatur Apostolus quod suam gentem negligeret, sed ostendit se habere affectum ad omnes Judæos et gentiles, de quorum præteritis bonis gaudet, eisque in futuro meliora optat.</span></p>
  </aside>

  <aside id="FN209">
    <p class="f"><a class="notebackref" href="#HB13_21"><span class="notemark">†</span> 13:21</a> <span class="fk">Faciens, in vobis, </span><span class="ft"> etc. Nihil enim boni habere potestis, nisi illo præveniente et subsequente.</span></p>
  </aside>

  <aside id="FN210">
    <p class="f"><a class="notebackref" href="#HB13_22"><span class="notemark">‡</span> 13:22</a> <span class="fk">Etenim perpaucis, </span><span class="ft"> etc. Quasi: Non potest quisquam longitudinem sermonis abnuere, hoc quippe erat quod adversarii faciebant, et ideo latenter hoc tangit. </span><span class="fk">Salutate omnes propositos vestros. </span><span class="ft"> Sicut generaliter omnibus scribit, ita generaliter omnibus prælatis et subditis salutem optat. Salutare enim est salutem optare.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>