<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -HIEZECHIELIS PROPHETÆ</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">HIEZECHIELIS PROPHETÆ</p>

  <div class="divCap"><a href='EZK.xhtml#EK1_0' class="button">1</a><a href='EZK.xhtml#EK2_0' class="button">2</a><a href='EZK.xhtml#EK3_0' class="button">3</a><a href='EZK.xhtml#EK4_0' class="button">4</a><a href='EZK.xhtml#EK5_0' class="button">5</a><a href='EZK.xhtml#EK6_0' class="button">6</a><a href='EZK.xhtml#EK7_0' class="button">7</a><a href='EZK.xhtml#EK8_0' class="button">8</a><a href='EZK.xhtml#EK9_0' class="button">9</a><a href='EZK.xhtml#EK10_0' class="button">10</a><a href='EZK.xhtml#EK11_0' class="button">11</a><a href='EZK.xhtml#EK12_0' class="button">12</a><a href='EZK.xhtml#EK13_0' class="button">13</a><a href='EZK.xhtml#EK14_0' class="button">14</a><a href='EZK.xhtml#EK15_0' class="button">15</a><a href='EZK.xhtml#EK16_0' class="button">16</a><a href='EZK.xhtml#EK17_0' class="button">17</a><a href='EZK.xhtml#EK18_0' class="button">18</a><a href='EZK.xhtml#EK19_0' class="button">19</a><a href='EZK.xhtml#EK20_0' class="button">20</a><a href='EZK.xhtml#EK21_0' class="button">21</a><a href='EZK.xhtml#EK22_0' class="button">22</a><a href='EZK.xhtml#EK23_0' class="button">23</a><a href='EZK.xhtml#EK24_0' class="button">24</a><a href='EZK.xhtml#EK25_0' class="button">25</a><a href='EZK.xhtml#EK26_0' class="button">26</a><a href='EZK.xhtml#EK27_0' class="button">27</a><a href='EZK.xhtml#EK28_0' class="button">28</a><a href='EZK.xhtml#EK29_0' class="button">29</a><a href='EZK.xhtml#EK30_0' class="button">30</a><a href='EZK.xhtml#EK31_0' class="button">31</a><a href='EZK.xhtml#EK32_0' class="button">32</a><a href='EZK.xhtml#EK33_0' class="button">33</a><a href='EZK.xhtml#EK34_0' class="button">34</a><a href='EZK.xhtml#EK35_0' class="button">35</a><a href='EZK.xhtml#EK36_0' class="button">36</a><a href='EZK.xhtml#EK37_0' class="button">37</a><a href='EZK.xhtml#EK38_0' class="button">38</a><a href='EZK.xhtml#EK39_0' class="button">39</a><a href='EZK.xhtml#EK40_0' class="button">40</a><a href='EZK.xhtml#EK41_0' class="button">41</a><a href='EZK.xhtml#EK42_0' class="button">42</a><a href='EZK.xhtml#EK43_0' class="button">43</a><a href='EZK.xhtml#EK44_0' class="button">44</a><a href='EZK.xhtml#EK45_0' class="button">45</a><a href='EZK.xhtml#EK46_0' class="button">46</a><a href='EZK.xhtml#EK47_0' class="button">47</a><a href='EZK.xhtml#EK48_0' class="button">48</a></div>

  <p class='main' id='EK0_0'></p>

  <h2>INCIPIT LIBER HIEZECHIELIS PROPHETÆ</h2>

  <p class='pT4' id='EK1_0'>1</p>

  <p class='Normale'><span class="Versetto" id="EK1_1">1&#160;</span>Et factum est in trigesimo anno, in quarto, in quinta mensis, cum essem in medio captivorum juxta fluvium Chobar, aperti sunt cæli, et vidi visiones Dei. <span class="Versetto" id="EK1_2">2&#160;</span>In quinta mensis, ipse est annus quintus transmigrationis regis Joachin, <span class="Versetto" id="EK1_3">3&#160;</span>factum est verbum Domini ad Ezechielem filium Buzi sacerdotem, in terra Chaldæorum, secus flumen Chobar: et facta est super eum ibi manus Domini. <span class="Versetto" id="EK1_4">4&#160;</span>Et vidi, et ecce ventus turbinis veniebat ab aquilone, et nubes magna, et ignis involvens, et splendor in circuitu ejus: et de medio ejus, quasi species electri, id est, de medio ignis: <span class="Versetto" id="EK1_5">5&#160;</span>et in medio ejus similitudo quatuor animalium. Et hic aspectus eorum, similitudo hominis in eis. <span class="Versetto" id="EK1_6">6&#160;</span>Quatuor facies uni, et quatuor pennæ uni. <span class="Versetto" id="EK1_7">7&#160;</span>Pedes eorum, pedes recti, et planta pedis eorum quasi planta pedis vituli: et scintillæ quasi aspectus æris candentis. <span class="Versetto" id="EK1_8">8&#160;</span>Et manus hominis sub pennis eorum, in quatuor partibus: et facies et pennas per quatuor partes habebant. <span class="Versetto" id="EK1_9">9&#160;</span>Junctæque erant pennæ eorum alterius ad alterum: non revertebantur cum incederent, sed unumquodque ante faciem suam gradiebatur. <span class="Versetto" id="EK1_10">10&#160;</span>Similitudo autem vultus eorum, facies hominis et facies leonis a dextris ipsorum quatuor, facies autem bovis a sinistris ipsorum quatuor, et facies aquilæ desuper ipsorum quatuor. <span class="Versetto" id="EK1_11">11&#160;</span>Facies eorum et pennæ eorum extentæ desuper: duæ pennæ singulorum jungebantur, et duæ tegebant corpora eorum. <span class="Versetto" id="EK1_12">12&#160;</span>Et unumquodque eorum coram facie sua ambulabat: ubi erat impetus spiritus, illuc gradiebantur, nec revertebantur cum ambularent. <span class="Versetto" id="EK1_13">13&#160;</span>Et similitudo animalium, aspectus eorum quasi carbonum ignis ardentium, et quasi aspectus lampadarum: hæc erat visio discurrens in medio animalium, splendor ignis, et de igne fulgur egrediens. <span class="Versetto" id="EK1_14">14&#160;</span>Et animalia ibant et revertebantur, in similitudinem fulguris coruscantis. <span class="Versetto" id="EK1_15">15&#160;</span>Cumque aspicerem animalia, apparuit rota una super terram juxta animalia, habens quatuor facies. <span class="Versetto" id="EK1_16">16&#160;</span>Et aspectus rotarum et opus earum quasi visio maris: et una similitudo ipsarum quatuor: et aspectus earum et opera quasi sit rota in medio rotæ. <span class="Versetto" id="EK1_17">17&#160;</span>Per quatuor partes earum euntes ibant, et non revertebantur cum ambularent. <span class="Versetto" id="EK1_18">18&#160;</span>Statura quoque erat rotis, et altitudo, et horribilis aspectus: et totum corpus oculis plenum in circuitu ipsarum quatuor. <span class="Versetto" id="EK1_19">19&#160;</span>Cumque ambularent animalia, ambulabant pariter et rotæ juxta ea: et cum elevarentur animalia de terra, elevabantur simul et rotæ. <span class="Versetto" id="EK1_20">20&#160;</span>Quocumque ibat spiritus, illuc, eunte spiritu, et rotæ pariter elevabantur sequentes eum: spiritus enim vitæ erat in rotis. <span class="Versetto" id="EK1_21">21&#160;</span>Cum euntibus ibant, et cum stantibus stabant: et cum elevatis a terra, pariter elevabantur et rotæ sequentes ea, quia spiritus vitæ erat in rotis. <span class="Versetto" id="EK1_22">22&#160;</span>Et similitudo super capita animalium firmamenti, quasi aspectus crystalli horribilis, et extenti super capita eorum desuper. <span class="Versetto" id="EK1_23">23&#160;</span>Sub firmamento autem pennæ eorum rectæ alterius ad alterum: unumquodque duabus alis velabat corpus suum, et alterum similiter velabatur. <span class="Versetto" id="EK1_24">24&#160;</span>Et audiebam sonum alarum, quasi sonum aquarum multarum, quasi sonum sublimis Dei: cum ambularent, quasi sonus erat multitudinis ut sonus castrorum: cumque starent, demittebantur pennæ eorum. <span class="Versetto" id="EK1_25">25&#160;</span>Nam cum fieret vox super firmamentum quod erat super caput eorum, stabant, et submittebant alas suas. <span class="Versetto" id="EK1_26">26&#160;</span>Et super firmamentum quod erat imminens capiti eorum, quasi aspectus lapidis sapphiri similitudo throni: et super similitudinem throni similitudo quasi aspectus hominis desuper. <span class="Versetto" id="EK1_27">27&#160;</span>Et vidi quasi speciem electri, velut aspectum ignis, intrinsecus ejus per circuitum: a lumbis ejus et desuper, et a lumbis ejus usque deorsum, vidi quasi speciem ignis splendentis in circuitu, <span class="Versetto" id="EK1_28">28&#160;</span>velut aspectum arcus cum fuerit in nube in die pluviæ. Hic erat aspectus splendoris per gyrum.</p>

  <p class='pT4' id='EK2_0'>2</p>

  <p class='Normale'><span class="Versetto" id="EK2_1">1&#160;</span>Hæc visio similitudinis gloriæ Domini. Et vidi, et cecidi in faciem meam, et audivi vocem loquentis, et dixit ad me: Fili hominis, sta super pedes tuos, et loquar tecum. <span class="Versetto" id="EK2_2">2&#160;</span>Et ingressus est in me spiritus postquam locutus est mihi, et statuit me supra pedes meos: et audivi loquentem ad me, <span class="Versetto" id="EK2_3">3&#160;</span>et dicentem: Fili hominis, mitto ego te ad filios Israël, ad gentes apostatrices quæ recesserunt a me: ipsi et patres eorum prævaricati sunt pactum meum usque ad diem hanc: <span class="Versetto" id="EK2_4">4&#160;</span>et filii dura facie et indomabili corde sunt, ad quos ego mitto te. Et dices ad eos: Hæc dicit Dominus Deus: <span class="Versetto" id="EK2_5">5&#160;</span>si forte vel ipsi audiant, et si forte quiescant, quoniam domus exasperans est: et scient quia propheta fuerit in medio eorum. <span class="Versetto" id="EK2_6">6&#160;</span>Tu ergo, fili hominis, ne timeas eos, neque sermones eorum metuas, quoniam increduli et subversores sunt tecum, et cum scorpionibus habitas. Verba eorum ne timeas, et vultus eorum ne formides, quia domus exasperans est. <span class="Versetto" id="EK2_7">7&#160;</span>Loqueris ergo verba mea ad eos, si forte audiant, et quiescant: quoniam irritatores sunt. <span class="Versetto" id="EK2_8">8&#160;</span>Tu autem, fili hominis, audi quæcumque loquor ad te, et noli esse exasperans, sicut domus exasperatrix est: aperi os tuum, et comede quæcumque ego do tibi. <span class="Versetto" id="EK2_9">9&#160;</span>Et vidi: et ecce manus missa ad me, in qua erat involutus liber: et expandit illum coram me, qui erat scriptus intus et foris: et scriptæ erant in eo lamentationes, et carmen, et væ.</p>

  <p class='pT4' id='EK3_0'>3</p>

  <p class='Normale'><span class="Versetto" id="EK3_1">1&#160;</span>Et dixit ad me: Fili hominis, quodcumque inveneris, comede: comede volumen istud, et vadens loquere ad filios Israël. <span class="Versetto" id="EK3_2">2&#160;</span>Et aperui os meum, et cibavit me volumine illo: <span class="Versetto" id="EK3_3">3&#160;</span>et dixit ad me: Fili hominis, venter tuus comedet, et viscera tua complebuntur volumine isto quod ego do tibi. Et comedi illud, et factum est in ore meo sicut mel dulce. <span class="Versetto" id="EK3_4">4&#160;</span>Et dixit ad me: Fili hominis, vade ad domum Israël, et loqueris verba mea ad eos. <span class="Versetto" id="EK3_5">5&#160;</span>Non enim ad populum profundi sermonis et ignotæ linguæ tu mitteris ad domum Israël: <span class="Versetto" id="EK3_6">6&#160;</span>neque ad populos multos profundi sermonis et ignotæ linguæ, quorum non possis audire sermones: et si ad illos mittereris, ipsi audirent te: <span class="Versetto" id="EK3_7">7&#160;</span>domus autem Israël nolunt audire te, quia nolunt audire me: omnis quippe domus Israël attrita fronte est, et duro corde. <span class="Versetto" id="EK3_8">8&#160;</span>Ecce dedi faciem tuam valentiorem faciebus eorum, et frontem tuam duriorem frontibus eorum: <span class="Versetto" id="EK3_9">9&#160;</span>ut adamantem et ut silicem dedi faciem tuam: ne timeas eos, neque metuas a facie eorum, quia domus exasperans est. <span class="Versetto" id="EK3_10">10&#160;</span>Et dixit ad me: Fili hominis, omnes sermones meos quos ego loquor ad te, assume in corde tuo, et auribus tuis audi: <span class="Versetto" id="EK3_11">11&#160;</span>et vade, ingredere ad transmigrationem, ad filios populi tui, et loqueris ad eos: et dices eis: Hæc dicit Dominus Deus: si forte audiant et quiescant. <span class="Versetto" id="EK3_12">12&#160;</span>Et assumpsit me spiritus, et audivi post me vocem commotionis magnæ: Benedicta gloria Domini de loco suo: <span class="Versetto" id="EK3_13">13&#160;</span>et vocem alarum animalium percutientium alteram ad alteram, et vocem rotarum sequentium animalia, et vocem commotionis magnæ. <span class="Versetto" id="EK3_14">14&#160;</span>Spiritus quoque levavit me, et assumpsit me: et abii amarus in indignatione spiritus mei: manus enim Domini erat mecum, confortans me. <span class="Versetto" id="EK3_15">15&#160;</span>Et veni ad transmigrationem, ad acervum novarum frugum, ad eos qui habitabant juxta flumen Chobar: et sedi ubi illi sedebant, et mansi ibi septem diebus mœrens in medio eorum. <span class="Versetto" id="EK3_16">16&#160;</span>Cum autem pertransissent septem dies, factum est verbum Domini ad me, dicens: <span class="Versetto" id="EK3_17">17&#160;</span>Fili hominis, speculatorem dedi te domui Israël, et audies de ore meo verbum, et annuntiabis eis ex me. <span class="Versetto" id="EK3_18">18&#160;</span>Si, dicente me ad impium: Morte morieris, non annuntiaveris ei, neque locutus fueris ut avertatur a via sua impia et vivat, ipse impius in iniquitate sua morietur, sanguinem autem ejus de manu tua requiram. <span class="Versetto" id="EK3_19">19&#160;</span>Si autem tu annuntiaveris impio, et ille non fuerit conversus ab impietate sua et a via sua impia, ipse quidem in iniquitate sua morietur: tu autem animam tuam liberasti. <span class="Versetto" id="EK3_20">20&#160;</span>Sed et si conversus justus a justitia sua fuerit, et fecerit iniquitatem, ponam offendiculum coram eo: ipse morietur quia non annuntiasti ei. In peccato suo morietur, et non erunt in memoria justitiæ ejus quas fecit: sanguinem vero ejus de manu tua requiram. <span class="Versetto" id="EK3_21">21&#160;</span>Si autem tu annuntiaveris justo ut non peccet justus, et ille non peccaverit, vivens vivet, quia annuntiasti ei, et tu animam tuam liberasti. <span class="Versetto" id="EK3_22">22&#160;</span>Et facta est super me manus Domini, et dixit ad me: Surgens egredere in campum, et ibi loquar tecum. <span class="Versetto" id="EK3_23">23&#160;</span>Et surgens egressus sum in campum: et ecce ibi gloria Domini stabat, quasi gloria quam vidi juxta fluvium Chobar: et cecidi in faciem meam. <span class="Versetto" id="EK3_24">24&#160;</span>Et ingressus est in me spiritus, et statuit me super pedes meos, et locutus est mihi, et dixit ad me: Ingredere, et includere in medio domus tuæ. <span class="Versetto" id="EK3_25">25&#160;</span>Et tu, fili hominis, ecce data sunt super te vincula, et ligabunt te in eis, et non egredieris de medio eorum. <span class="Versetto" id="EK3_26">26&#160;</span>Et linguam tuam adhærere faciam palato tuo, et eris mutus, nec quasi vir objurgans, quia domus exasperans est. <span class="Versetto" id="EK3_27">27&#160;</span>Cum autem locutus fuero tibi, aperiam os tuum, et dices ad eos: Hæc dicit Dominus Deus: Qui audit, audiat, et qui quiescit, quiescat: quia domus exasperans est.</p>

  <p class='pT4' id='EK4_0'>4</p>

  <p class='Normale'><span class="Versetto" id="EK4_1">1&#160;</span>Et tu, fili hominis, sume tibi laterem, et pones eum coram te, et describes in eo civitatem Jerusalem. <span class="Versetto" id="EK4_2">2&#160;</span>Et ordinabis adversus eam obsidionem, et ædificabis munitiones, et comportabis aggerem, et dabis contra eam castra, et pones arietes in gyro. <span class="Versetto" id="EK4_3">3&#160;</span>Et tu sume tibi sartaginem ferream, et pones eam in murum ferreum inter te et inter civitatem: et obfirmabis faciem tuam ad eam, et erit in obsidionem, et circumdabis eam: signum est domui Israël. <span class="Versetto" id="EK4_4">4&#160;</span>Et tu dormies super latus tuum sinistrum, et pones iniquitates domus Israël super eo, numero dierum quibus dormies super illud: et assumes iniquitatem eorum. <span class="Versetto" id="EK4_5">5&#160;</span>Ego autem dedi tibi annos iniquitatis eorum, numero dierum trecentos et nonaginta dies: et portabis iniquitatem domus Israël. <span class="Versetto" id="EK4_6">6&#160;</span>Et cum compleveris hæc, dormies super latus tuum dexterum secundo, et assumes iniquitatem domus Juda quadraginta diebus: diem pro anno, diem, inquam, pro anno, dedi tibi. <span class="Versetto" id="EK4_7">7&#160;</span>Et ad obsidionem Jerusalem convertes faciem tuam, et brachium tuum erit extentum: et prophetabis adversus eam. <span class="Versetto" id="EK4_8">8&#160;</span>Ecce circumdedi te vinculis: et non te convertes a latere tuo in latus aliud, donec compleas dies obsidionis tuæ. <span class="Versetto" id="EK4_9">9&#160;</span>Et tu, sume tibi frumentum, et hordeum, et fabam, et lentem, et milium, et viciam: et mittes ea in vas unum, et facies tibi panes numero dierum quibus dormies super latus tuum: trecentis et nonaginta diebus comedes illud. <span class="Versetto" id="EK4_10">10&#160;</span>Cibus autem tuus, quo vesceris, erit in pondere viginti stateres in die: a tempore usque ad tempus comedes illud. <span class="Versetto" id="EK4_11">11&#160;</span>Et aquam in mensura bibes, sextam partem hin: a tempore usque ad tempus bibes illud. <span class="Versetto" id="EK4_12">12&#160;</span>Et quasi subcinericium hordeaceum comedes illud, et stercore quod egreditur de homine operies illud in oculis eorum. <span class="Versetto" id="EK4_13">13&#160;</span>Et dixit Dominus: Sic comedent filii Israël panem suum pollutum inter gentes ad quas ejiciam eos. Et dixi: <span class="Versetto" id="EK4_14">14&#160;</span>A, a, a, Domine Deus, ecce anima mea non est polluta: et morticinum, et laceratum a bestiis non comedi ab infantia mea usque nunc, et non est ingressa in os meum omnis caro immunda. <span class="Versetto" id="EK4_15">15&#160;</span>Et dixit ad me: Ecce dedi tibi fimum boum pro stercoribus humanis, et facies panem tuum in eo. <span class="Versetto" id="EK4_16">16&#160;</span>Et dixit ad me: Fili hominis, ecce ego conteram baculum panis in Jerusalem, et comedent panem in pondere et in sollicitudine, et aquam in mensura et in angustia bibent, <span class="Versetto" id="EK4_17">17&#160;</span>ut deficientibus pane et aqua, corruat unusquisque ad fratrem suum, et contabescant in iniquitatibus suis.</p>

  <p class='pT4' id='EK5_0'>5</p>

  <p class='Normale'><span class="Versetto" id="EK5_1">1&#160;</span>Et tu, fili hominis, sume tibi gladium acutum, radentem pilos, et assumes eum et duces per caput tuum et per barbam tuam, et assumes tibi stateram ponderis et divides eos. <span class="Versetto" id="EK5_2">2&#160;</span>Tertiam partem igni combures in medio civitatis, juxta completionem dierum obsidionis, et assumes tertiam partem, et concides gladio in circuitu ejus: tertiam vero aliam disperges in ventum, et gladium nudabo post eos. <span class="Versetto" id="EK5_3">3&#160;</span>Et sumes inde parvum numerum, et ligabis eos in summitate pallii tui: <span class="Versetto" id="EK5_4">4&#160;</span>et ex eis rursum tolles, et projicies eos in medio ignis, et combures eos igni, et ex eo egredietur ignis in omnem domum Israël. <span class="Versetto" id="EK5_5">5&#160;</span>Hæc dicit Dominus Deus: Ista est Jerusalem: in medio gentium posui eam, et in circuitu ejus terras. <span class="Versetto" id="EK5_6">6&#160;</span>Et contempsit judicia mea, ut plus esset impia quam gentes, et præcepta mea ultra quam terræ quæ in circuitu ejus sunt: judicia enim mea projecerunt, et in præceptis meis non ambulaverunt. <span class="Versetto" id="EK5_7">7&#160;</span>Idcirco hæc dicit Dominus Deus: Quia superastis gentes quæ in circuitu vestro sunt, et in præceptis meis non ambulastis, et judicia mea non fecistis, et juxta judicia gentium quæ in circuitu vestro sunt non estis operati, <span class="Versetto" id="EK5_8">8&#160;</span>ideo hæc dicit Dominus Deus: Ecce ego ad te, et ipse ego faciam in medio tui judicia in oculis gentium: <span class="Versetto" id="EK5_9">9&#160;</span>et faciam in te quod non feci, et quibus similia ultra non faciam, propter omnes abominationes tuas. <span class="Versetto" id="EK5_10">10&#160;</span>Ideo patres comedent filios in medio tui, et filii comedent patres suos: et faciam in te judicia, et ventilabo universas reliquias tuas in omnem ventum. <span class="Versetto" id="EK5_11">11&#160;</span>Idcirco vivo ego, dicit Dominus Deus, nisi pro eo quod sanctum meum violasti in omnibus offensionibus tuis et in cunctis abominationibus tuis, ego quoque confringam: et non parcet oculus meus, et non miserebor. <span class="Versetto" id="EK5_12">12&#160;</span>Tertia pars tui peste morietur, et fame consumetur in medio tui, et tertia pars tui in gladio cadet in circuitu tuo: tertiam vero partem tuam in omnem ventum dispergam, et gladium evaginabo post eos. <span class="Versetto" id="EK5_13">13&#160;</span>Et complebo furorem meum, et requiescere faciam indignationem meam in eis, et consolabor: et scient quia ego Dominus locutus sum in zelo meo, cum implevero indignationem meam in eis. <span class="Versetto" id="EK5_14">14&#160;</span>Et dabo te in desertum, et in opprobrium gentibus quæ in circuitu tuo sunt, in conspectu omnis prætereuntis: <span class="Versetto" id="EK5_15">15&#160;</span>et eris opprobrium et blasphemia, exemplum et stupor in gentibus quæ in circuitu tuo sunt, cum fecero in te judicia in furore, et in indignatione, et in increpationibus iræ. <span class="Versetto" id="EK5_16">16&#160;</span>Ego Dominus locutus sum: quando misero sagittas famis pessimas in eos, quæ erunt mortiferæ, et quas mittam ut disperdam vos: et famem congregabo super vos, et conteram in vobis baculum panis: <span class="Versetto" id="EK5_17">17&#160;</span>et immittam in vos famem et bestias pessimas, usque ad internecionem: et pestilentia et sanguis transibunt per te, et gladium inducam super te. Ego Dominus locutus sum.</p>

  <p class='pT4' id='EK6_0'>6</p>

  <p class='Normale'><span class="Versetto" id="EK6_1">1&#160;</span>Et factus est sermo Domini ad me, dicens: <span class="Versetto" id="EK6_2">2&#160;</span>Fili hominis, pone faciem tuam ad montes Israël, et prophetabis ad eos, <span class="Versetto" id="EK6_3">3&#160;</span>et dices: [Montes Israël, audite verbum Domini Dei. Hæc dicit Dominus Deus montibus et collibus, rupibus et vallibus: Ecce ego inducam super vos gladium, et disperdam excelsa vestra, <span class="Versetto" id="EK6_4">4&#160;</span>et demoliar aras vestras, et confringentur simulacra vestra, et dejiciam interfectos vestros ante idola vestra: <span class="Versetto" id="EK6_5">5&#160;</span>et dabo cadavera filiorum Israël ante faciem simulacrorum vestrorum, et dispergam ossa vestra circum aras vestras: <span class="Versetto" id="EK6_6">6&#160;</span>in omnibus habitationibus vestris urbes desertæ erunt, et excelsa demolientur et dissipabuntur: et interibunt aræ vestræ, et confringentur, et cessabunt idola vestra, et conterentur delubra vestra, et delebuntur opera vestra: <span class="Versetto" id="EK6_7">7&#160;</span>et cadet interfectus in medio vestri, et scietis quia ego sum Dominus. <span class="Versetto" id="EK6_8">8&#160;</span>Et relinquam in vobis eos qui fugerint gladium in gentibus, cum dispersero vos in terris: <span class="Versetto" id="EK6_9">9&#160;</span>et recordabuntur mei liberati vestri in gentibus ad quas captivi ducti sunt: quia contrivi cor eorum fornicans et recedens a me, et oculos eorum fornicantes post idola sua: et displicebunt sibimet super malis quæ fecerunt in universis abominationibus suis. <span class="Versetto" id="EK6_10">10&#160;</span>Et scient quia ego Dominus non frustra locutus sum, ut facerem eis malum hoc. <span class="Versetto" id="EK6_11">11&#160;</span>Hæc dicit Dominus Deus: Percute manum tuam et allide pedem tuum, et dic: Heu ! ad omnes abominationes malorum domus Israël: quia gladio, fame et peste ruituri sunt. <span class="Versetto" id="EK6_12">12&#160;</span>Qui longe est, peste morietur: qui autem prope, gladio corruet: et qui relictus fuerit et obsessus, fame morietur: et complebo indignationem meam in eis. <span class="Versetto" id="EK6_13">13&#160;</span>Et scietis quia ego Dominus, cum fuerint interfecti vestri in medio idolorum vestrorum, in circuitu ararum vestrarum, in omni colle excelso, et in cunctis summitatibus montium, et subtus omne lignum nemorosum, et subtus universam quercum frondosam, locum ubi accenderunt thura redolentia universis idolis suis. <span class="Versetto" id="EK6_14">14&#160;</span>Et extendam manum meam super eos: et faciam terram desolatam et destitutam, a deserto Deblatha, in omnibus habitationibus eorum: et scient quia ego Dominus.]</p>

  <p class='pT4' id='EK7_0'>7</p>

  <p class='Normale'><span class="Versetto" id="EK7_1">1&#160;</span>Et factus est sermo Domini ad me, dicens: <span class="Versetto" id="EK7_2">2&#160;</span>Et tu, fili hominis, hæc dicit Dominus Deus terræ Israël: [Finis venit: venit finis super quatuor plagas terræ. <span class="Versetto" id="EK7_3">3&#160;</span>Nunc finis super te, et immittam furorem meum in te: et judicabo te juxta vias tuas, et ponam contra te omnes abominationes tuas. <span class="Versetto" id="EK7_4">4&#160;</span>Et non parcet oculus meus super te, et non miserebor: sed vias tuas ponam super te, et abominationes tuæ in medio tui erunt, et scietis quia ego Dominus. <span class="Versetto" id="EK7_5">5&#160;</span>Hæc dicit Dominus Deus: Afflictio una, afflictio ecce venit. <span class="Versetto" id="EK7_6">6&#160;</span>Finis venit, venit finis: evigilavit adversum te, ecce venit. <span class="Versetto" id="EK7_7">7&#160;</span>Venit contritio super te, qui habitas in terra: venit tempus, prope est dies occisionis, et non gloriæ montium. <span class="Versetto" id="EK7_8">8&#160;</span>Nunc de propinquo effundam iram meam super te, et complebo furorem meum in te: et judicabo te juxta vias tuas, et imponam tibi omnia scelera tua, <span class="Versetto" id="EK7_9">9&#160;</span>et non parcet oculus meus, nec miserebor: sed vias tuas imponam tibi, et abominationes tuæ in medio tui erunt, et scietis quia ego sum Dominus percutiens. <span class="Versetto" id="EK7_10">10&#160;</span>Ecce dies, ecce venit: egressa est contritio, floruit virga, germinavit superbia, <span class="Versetto" id="EK7_11">11&#160;</span>iniquitas surrexit in virga impietatis: non ex eis, et non ex populo, neque ex sonitu eorum: et non erit requies in eis. <span class="Versetto" id="EK7_12">12&#160;</span>Venit tempus, appropinquavit dies: qui emit, non lætetur, et qui vendit, non lugeat: quia ira super omnem populum ejus. <span class="Versetto" id="EK7_13">13&#160;</span>Quia qui vendit, ad id quod vendidit non revertetur: et adhuc in viventibus vita eorum: visio enim ad omnem multitudinem ejus non regredietur, et vir in iniquitate vitæ suæ non confortabitur.] <span class="Versetto" id="EK7_14">14&#160;</span>[Canite tuba, præparentur omnes: et non est qui vadat ad prælium: ira enim mea super universum populum ejus. <span class="Versetto" id="EK7_15">15&#160;</span>Gladium foris, et pestis et fames intrinsecus: qui in agro est, gladio morietur, et qui in civitate, pestilentia et fame devorabuntur. <span class="Versetto" id="EK7_16">16&#160;</span>Et salvabuntur qui fugerint ex eis: et erunt in montibus quasi columbæ convallium omnes trepidi, unusquisque in iniquitate sua. <span class="Versetto" id="EK7_17">17&#160;</span>Omnes manus dissolventur, et omnia genua fluent aquis. <span class="Versetto" id="EK7_18">18&#160;</span>Et accingent se ciliciis, et operiet eos formido: et in omni facie confusio, et in universis capitibus eorum calvitium. <span class="Versetto" id="EK7_19">19&#160;</span>Argentum eorum foras projicietur, et aurum eorum in sterquilinium erit: argentum eorum et aurum eorum non valebit liberare eos in die furoris Domini: animam suam non saturabunt, et ventres eorum non implebuntur, quia scandalum iniquitatis eorum factum est. <span class="Versetto" id="EK7_20">20&#160;</span>Et ornamentum monilium suorum in superbiam posuerunt, et imagines abominationum suarum et simulacrorum fecerunt ex eo: propter hoc dedi eis illud in immunditiam. <span class="Versetto" id="EK7_21">21&#160;</span>Et dabo illud in manus alienorum ad diripiendum, et impiis terræ in prædam, et contaminabunt illud. <span class="Versetto" id="EK7_22">22&#160;</span>Et avertam faciem meam ab eis, et violabunt arcanum meum: et introibunt in illud emissarii, et contaminabunt illud. <span class="Versetto" id="EK7_23">23&#160;</span>Fac conclusionem, quoniam terra plena est judicio sanguinum, et civitas plena iniquitate. <span class="Versetto" id="EK7_24">24&#160;</span>Et adducam pessimos de gentibus, et possidebunt domos eorum: et quiescere faciam superbiam potentium, et possidebunt sanctuaria eorum. <span class="Versetto" id="EK7_25">25&#160;</span>Angustia superveniente, requirent pacem, et non erit. <span class="Versetto" id="EK7_26">26&#160;</span>Conturbatio super conturbationem veniet, et auditus super auditum: et quærent visionem de propheta, et lex peribit a sacerdote, et consilium a senioribus. <span class="Versetto" id="EK7_27">27&#160;</span>Rex lugebit, et princeps induetur mœrore, et manus populi terræ conturbabuntur: secundum viam eorum faciam eis, et secundum judicia eorum judicabo eos, et scient quia ego Dominus.]</p>

  <p class='pT4' id='EK8_0'>8</p>

  <p class='Normale'><span class="Versetto" id="EK8_1">1&#160;</span>Et factum est in anno sexto, in sexto mense, in quinta mensis, ego sedebam in domo mea, et senes Juda sedebant coram me, et cecidit ibi super me manus Domini Dei. <span class="Versetto" id="EK8_2">2&#160;</span>Et vidi: et ecce similitudo quasi aspectus ignis: ab aspectu lumborum ejus et deorsum, ignis: et a lumbis ejus et sursum, quasi aspectus splendoris, ut visio electri. <span class="Versetto" id="EK8_3">3&#160;</span>Et emissa similitudo manus apprehendit me in cincinno capitis mei, et elevavit me spiritus inter terram et cælum: et adduxit me in Jerusalem, in visione Dei, juxta ostium interius quod respiciebat ad aquilonem, ubi erat statutum idolum zeli ad provocandam æmulationem. <span class="Versetto" id="EK8_4">4&#160;</span>Et ecce ibi gloria Dei Israël, secundum visionem quam videram in campo. <span class="Versetto" id="EK8_5">5&#160;</span>Et dixit ad me: Fili hominis, leva oculos tuos ad viam aquilonis. Et levavi oculos meos ad viam aquilonis, et ecce ab aquilone portæ altaris idolum zeli in ipso introitu. <span class="Versetto" id="EK8_6">6&#160;</span>Et dixit ad me: Fili hominis, putasne vides tu quid isti faciunt, abominationes magnas quas domus Israël facit hic, ut procul recedam a sanctuario meo? et adhuc conversus videbis abominationes majores. <span class="Versetto" id="EK8_7">7&#160;</span>Et introduxit me ad ostium atrii, et vidi, et ecce foramen unum in pariete. <span class="Versetto" id="EK8_8">8&#160;</span>Et dixit ad me: Fili hominis, fode parietem. Et cum fodissem parietem, apparuit ostium unum. <span class="Versetto" id="EK8_9">9&#160;</span>Et dixit ad me: Ingredere, et vide abominationes pessimas quas isti faciunt hic. <span class="Versetto" id="EK8_10">10&#160;</span>Et ingressus vidi, et ecce omnis similitudo reptilium et animalium, abominatio, et universa idola domus Israël, depicta erant in pariete in circuitu per totum: <span class="Versetto" id="EK8_11">11&#160;</span>et septuaginta viri de senioribus domus Israël: et Jezonias filius Saphan stabat in medio eorum stantium ante picturas: et unusquisque habebat thuribulum in manu sua, et vapor nebulæ de thure consurgebat. <span class="Versetto" id="EK8_12">12&#160;</span>Et dixit ad me: Certe vides, fili hominis, quæ seniores domus Israël faciunt in tenebris, unusquisque in abscondito cubiculi sui: dicunt enim: Non videt Dominus nos; dereliquit Dominus terram. <span class="Versetto" id="EK8_13">13&#160;</span>Et dixit ad me: Adhuc conversus videbis abominationes majores, quas isti faciunt. <span class="Versetto" id="EK8_14">14&#160;</span>Et introduxit me per ostium portæ domus Domini quod respiciebat ad aquilonem, et ecce ibi mulieres sedebant plangentes Adonidem. <span class="Versetto" id="EK8_15">15&#160;</span>Et dixit ad me: Certe vidisti, fili hominis: adhuc conversus videbis abominationes majores his. <span class="Versetto" id="EK8_16">16&#160;</span>Et introduxit me in atrium domus Domini interius, et ecce in ostio templi Domini, inter vestibulum et altare, quasi viginti quinque viri dorsa habentes contra templum Domini, et facies ad orientem: et adorabant ad ortum solis. <span class="Versetto" id="EK8_17">17&#160;</span>Et dixit ad me: Certe vidisti, fili hominis: numquid leve est hoc domui Juda, ut facerent abominationes istas quas fecerunt hic, quia replentes terram iniquitate, conversi sunt ad irritandum me? et ecce applicant ramum ad nares suas. <span class="Versetto" id="EK8_18">18&#160;</span>Ergo et ego faciam in furore: non parcet oculus meus, nec miserebor: et cum clamaverint ad aures meas voce magna, non exaudiam eos.</p>

  <p class='pT4' id='EK9_0'>9</p>

  <p class='Normale'><span class="Versetto" id="EK9_1">1&#160;</span>Et clamavit in auribus meis voce magna, dicens: Appropinquaverunt visitationes urbis, et unusquisque vas interfectionis habet in manu sua. <span class="Versetto" id="EK9_2">2&#160;</span>Et ecce sex viri veniebant de via portæ superioris, quæ respicit ad aquilonem, et uniuscujusque vas interitus in manu ejus: vir quoque unus in medio eorum vestitus erat lineis, et atramentarium scriptoris ad renes ejus: et ingressi sunt, et steterunt juxta altare æreum. <span class="Versetto" id="EK9_3">3&#160;</span>Et gloria Domini Israël assumpta est de cherub, quæ erat super eum ad limen domus: et vocavit virum qui indutus erat lineis, et atramentarium scriptoris habebat in lumbis suis: <span class="Versetto" id="EK9_4">4&#160;</span>et dixit Dominus ad eum: Transi per mediam civitatem, in medio Jerusalem, et signa thau super frontes virorum gementium et dolentium super cunctis abominationibus quæ fiunt in medio ejus. <span class="Versetto" id="EK9_5">5&#160;</span>Et illis dixit, audiente me: Transite per civitatem sequentes eum, et percutite: non parcat oculus vester, neque misereamini: <span class="Versetto" id="EK9_6">6&#160;</span>senem, adolescentulum et virginem, parvulum et mulieres interficite usque ad internecionem: omnem autem super quem videritis thau, ne occidatis: et a sanctuario meo incipite. Cœperunt ergo a viris senioribus, qui erant ante faciem domus. <span class="Versetto" id="EK9_7">7&#160;</span>Et dixit ad eos: Contaminate domum, et implete atria interfectis; egredimini. Et egressi sunt, et percutiebant eos qui erant in civitate. <span class="Versetto" id="EK9_8">8&#160;</span>Et cæde completa, remansi ego, ruique super faciem meam, et clamans aio: Heu ! heu ! heu ! Domine Deus: ergone disperdes omnes reliquias Israël, effundens furorem tuum super Jerusalem? <span class="Versetto" id="EK9_9">9&#160;</span>Et dixit ad me: Iniquitas domus Israël et Juda magna est nimis valde, et repleta est terra sanguinibus, et civitas repleta est aversione: dixerunt enim: Dereliquit Dominus terram, et Dominus non videt. <span class="Versetto" id="EK9_10">10&#160;</span>Igitur et meus non parcet oculus, neque miserebor: viam eorum super caput eorum reddam. <span class="Versetto" id="EK9_11">11&#160;</span>Et ecce vir qui erat indutus lineis, qui habebat atramentarium in dorso suo, respondit verbum, dicens: Feci sicut præcepisti mihi.</p>

  <p class='pT4' id='EK10_0'>10</p>

  <p class='Normale'><span class="Versetto" id="EK10_1">1&#160;</span>Et vidi: et ecce in firmamento quod erat super caput cherubim, quasi lapis sapphirus, quasi species similitudinis solii, apparuit super ea. <span class="Versetto" id="EK10_2">2&#160;</span>Et dixit ad virum qui indutus erat lineis, et ait: Ingredere in medio rotarum quæ sunt subtus cherubim, et imple manum tuam prunis ignis quæ sunt inter cherubim, et effunde super civitatem. Ingressusque est in conspectu meo. <span class="Versetto" id="EK10_3">3&#160;</span>Cherubim autem stabant a dextris domus cum ingrederetur vir, et nubes implevit atrium interius. <span class="Versetto" id="EK10_4">4&#160;</span>Et elevata est gloria Domini desuper cherub ad limen domus: et repleta est domus nube, et atrium repletum est splendore gloriæ Domini. <span class="Versetto" id="EK10_5">5&#160;</span>Et sonitus alarum cherubim audiebatur usque ad atrium exterius, quasi vox Dei omnipotentis loquentis. <span class="Versetto" id="EK10_6">6&#160;</span>Cumque præcepisset viro qui indutus erat lineis, dicens: Sume ignem de medio rotarum quæ sunt inter cherubim: ingressus ille stetit juxta rotam. <span class="Versetto" id="EK10_7">7&#160;</span>Et extendit cherub manum de medio cherubim ad ignem qui erat inter cherubim, et sumpsit, et dedit in manus ejus qui indutus erat lineis: qui accipiens egressus est. <span class="Versetto" id="EK10_8">8&#160;</span>Et apparuit in cherubim similitudo manus hominis subtus pennas eorum. <span class="Versetto" id="EK10_9">9&#160;</span>Et vidi: et ecce quatuor rotæ juxta cherubim: rota una juxta cherub unum, et rota alia juxta cherub unum: species autem rotarum erat quasi visio lapidis chrysolithi: <span class="Versetto" id="EK10_10">10&#160;</span>et aspectus earum similitudo una quatuor, quasi sit rota in medio rotæ. <span class="Versetto" id="EK10_11">11&#160;</span>Cumque ambularent, in quatuor partes gradiebantur, et non revertebantur ambulantes: sed ad locum ad quem ire declinabat quæ prima erat, sequebantur et ceteræ, nec convertebantur. <span class="Versetto" id="EK10_12">12&#160;</span>Et omne corpus earum, et colla, et manus, et pennæ, et circuli, plena erant oculis in circuitu quatuor rotarum. <span class="Versetto" id="EK10_13">13&#160;</span>Et rotas istas vocavit volubiles, audiente me. <span class="Versetto" id="EK10_14">14&#160;</span>Quatuor autem facies habebat unum: facies una, facies cherub, et facies secunda, facies hominis: et in tertio facies leonis, et in quarto facies aquilæ. <span class="Versetto" id="EK10_15">15&#160;</span>Et elevata sunt cherubim: ipsum est animal quod videram juxta fluvium Chobar. <span class="Versetto" id="EK10_16">16&#160;</span>Cumque ambularent cherubim, ibant pariter et rotæ juxta ea: et cum elevarent cherubim alas suas ut exaltarentur de terra, non residebant rotæ, sed et ipsæ juxta erant. <span class="Versetto" id="EK10_17">17&#160;</span>Stantibus illis stabant, et cum elevatis elevabantur: spiritus enim vitæ erat in eis. <span class="Versetto" id="EK10_18">18&#160;</span>Et egressa est gloria Domini a limine templi, et stetit super cherubim. <span class="Versetto" id="EK10_19">19&#160;</span>Et elevantia cherubim alas suas, exaltata sunt a terra coram me: et illis egredientibus, rotæ quoque subsecutæ sunt: et stetit in introitu portæ domus Domini orientalis, et gloria Dei Israël erat super ea. <span class="Versetto" id="EK10_20">20&#160;</span>Ipsum est animal quod vidi subter Deum Israël juxta fluvium Chobar, et intellexi quia cherubim essent. <span class="Versetto" id="EK10_21">21&#160;</span>Quatuor vultus uni, et quatuor alæ uni: et similitudo manus hominis sub alis eorum. <span class="Versetto" id="EK10_22">22&#160;</span>Et similitudo vultuum eorum, ipsi vultus quos videram juxta fluvium Chobar, et intuitus eorum, et impetus singulorum ante faciem suam ingredi.</p>

  <p class='pT4' id='EK11_0'>11</p>

  <p class='Normale'><span class="Versetto" id="EK11_1">1&#160;</span>Et elevavit me spiritus, et introduxit me ad portam domus Domini orientalem, quæ respicit ad solis ortum: et ecce in introitu portæ viginti quinque viri: et vidi in medio eorum Jezoniam filium Azur, et Pheltiam filium Banaiæ, principes populi. <span class="Versetto" id="EK11_2">2&#160;</span>Dixitque ad me: Fili hominis, hi sunt viri qui cogitant iniquitatem, et tractant consilium pessimum in urbe ista, <span class="Versetto" id="EK11_3">3&#160;</span>dicentes: Nonne dudum ædificatæ sunt domus? hæc est lebes, nos autem carnes. <span class="Versetto" id="EK11_4">4&#160;</span>Idcirco vaticinare de eis, vaticinare, fili hominis. <span class="Versetto" id="EK11_5">5&#160;</span>Et irruit in me spiritus Domini, et dixit ad me: Loquere: Hæc dicit Dominus: Sic locuti estis, domus Israël, et cogitationes cordis vestri ego novi. <span class="Versetto" id="EK11_6">6&#160;</span>Plurimos occidistis in urbe hac, et implestis vias ejus interfectis. <span class="Versetto" id="EK11_7">7&#160;</span>Propterea hæc dicit Dominus Deus: Interfecti vestri, quos posuistis in medio ejus, hi sunt carnes, et hæc est lebes: et educam vos de medio ejus. <span class="Versetto" id="EK11_8">8&#160;</span>Gladium metuistis, et gladium inducam super vos, ait Dominus Deus. <span class="Versetto" id="EK11_9">9&#160;</span>Et ejiciam vos de medio ejus, daboque vos in manu hostium, et faciam in vobis judicia. <span class="Versetto" id="EK11_10">10&#160;</span>Gladio cadetis: in finibus Israël judicabo vos, et scietis quia ego Dominus. <span class="Versetto" id="EK11_11">11&#160;</span>Hæc non erit vobis in lebetem, et vos non eritis in medio ejus in carnes: in finibus Israël judicabo vos, <span class="Versetto" id="EK11_12">12&#160;</span>et scietis quia ego Dominus: quia in præceptis meis non ambulastis, et judicia mea non fecistis, sed juxta judicia gentium quæ in circuitu vestro sunt estis operati. <span class="Versetto" id="EK11_13">13&#160;</span>Et factum est cum prophetarem, Pheltias filius Banaiæ mortuus est: et cecidi in faciem meam clamans voce magna, et dixi: Heu ! heu ! heu ! Domine Deus, consummationem tu facis reliquiarum Israël? <span class="Versetto" id="EK11_14">14&#160;</span>Et factum est verbum Domini ad me, dicens: <span class="Versetto" id="EK11_15">15&#160;</span>Fili hominis, fratres tui, fratres tui, viri propinqui tui, et omnis domus Israël, universi quibus dixerunt habitatores Jerusalem: Longe recedite a Domino: nobis data est terra in possessionem. <span class="Versetto" id="EK11_16">16&#160;</span>Propterea hæc dicit Dominus Deus: Quia longe feci eos in gentibus, et quia dispersi eos in terris: ero eis in sanctificationem modicam in terris ad quas venerunt. <span class="Versetto" id="EK11_17">17&#160;</span>Propterea loquere: Hæc dicit Dominus Deus: Congregabo vos de populis, et adunabo de terris in quibus dispersi estis, daboque vobis humum Israël. <span class="Versetto" id="EK11_18">18&#160;</span>Et ingredientur illuc, et auferent omnes offensiones, cunctasque abominationes ejus de illa. <span class="Versetto" id="EK11_19">19&#160;</span>Et dabo eis cor unum, et spiritum novum tribuam in visceribus eorum: et auferam cor lapideum de carne eorum, et dabo eis cor carneum, <span class="Versetto" id="EK11_20">20&#160;</span>ut in præceptis meis ambulent, et judicia mea custodiant, faciantque ea, et sint mihi in populum, et ego sim eis in Deum. <span class="Versetto" id="EK11_21">21&#160;</span>Quorum cor post offendicula et abominationes suas ambulat, horum viam in capite suo ponam, dicit Dominus Deus. <span class="Versetto" id="EK11_22">22&#160;</span>Et elevaverunt cherubim alas suas, et rotæ cum eis, et gloria Dei Israël erat super ea: <span class="Versetto" id="EK11_23">23&#160;</span>et ascendit gloria Domini de medio civitatis, stetitque super montem qui est ad orientem urbis. <span class="Versetto" id="EK11_24">24&#160;</span>Et spiritus levavit me, adduxitque in Chaldæam ad transmigrationem, in visione, in spiritu Dei: et sublata est a me visio quam videram. <span class="Versetto" id="EK11_25">25&#160;</span>Et locutus sum ad transmigrationem omnia verba Domini quæ ostenderat mihi.</p>

  <p class='pT4' id='EK12_0'>12</p>

  <p class='Normale'><span class="Versetto" id="EK12_1">1&#160;</span>Et factus est sermo Domini ad me, dicens: <span class="Versetto" id="EK12_2">2&#160;</span>Fili hominis, in medio domus exasperantis tu habitas: qui oculos habent ad videndum, et non vident, et aures ad audiendum, et non audiunt: quia domus exasperans est. <span class="Versetto" id="EK12_3">3&#160;</span>Tu ergo, fili hominis, fac tibi vasa transmigrationis, et transmigrabis per diem coram eis. Transmigrabis autem de loco tuo ad locum alterum in conspectu eorum, si forte aspiciant, quia domus exasperans est: <span class="Versetto" id="EK12_4">4&#160;</span>et efferes foras vasa tua quasi vasa transmigrantis per diem in conspectu eorum: tu autem egredieris vespere coram eis, sicut egreditur migrans. <span class="Versetto" id="EK12_5">5&#160;</span>Ante oculos eorum perfode tibi parietem, et egredieris per eum. <span class="Versetto" id="EK12_6">6&#160;</span>In conspectu eorum in humeris portaberis; in caligine effereris: faciem tuam velabis, et non videbis terram, quia portentum dedi te domui Israël. <span class="Versetto" id="EK12_7">7&#160;</span>Feci ergo sicut præceperat mihi Dominus: vasa mea protuli quasi vasa transmigrantis per diem, et vespere perfodi mihi parietem manu: et in caligine egressus sum, in humeris portatus in conspectu eorum. <span class="Versetto" id="EK12_8">8&#160;</span>Et factus est sermo Domini mane ad me, dicens: <span class="Versetto" id="EK12_9">9&#160;</span>Fili hominis, numquid non dixerunt ad te domus Israël, domus exasperans: Quid tu facis? <span class="Versetto" id="EK12_10">10&#160;</span>Dic ad eos: [Hæc dicit Dominus Deus: Super ducem onus istud, qui est in Jerusalem, et super omnem domum Israël, quæ est in medio eorum.] <span class="Versetto" id="EK12_11">11&#160;</span>Dic: [Ego portentum vestrum: quomodo feci, sic fiet illis: in transmigrationem et in captivitatem ibunt. <span class="Versetto" id="EK12_12">12&#160;</span>Et dux qui est in medio eorum, in humeris portabitur; in caligine egredietur: parietem perfodient, ut educant eum; facies ejus operietur, ut non videat oculo terram. <span class="Versetto" id="EK12_13">13&#160;</span>Et extendam rete meum super eum, et capietur in sagena mea: et adducam eum in Babylonem, in terram Chaldæorum, et ipsam non videbit: ibique morietur. <span class="Versetto" id="EK12_14">14&#160;</span>Et omnes qui circa eum sunt, præsidium ejus, et agmina ejus, dispergam in omnem ventum, et gladium evaginabo post eos. <span class="Versetto" id="EK12_15">15&#160;</span>Et scient quia ego Dominus, quando dispersero illos in gentibus, et disseminavero eos in terris. <span class="Versetto" id="EK12_16">16&#160;</span>Et relinquam ex eis viros paucos a gladio, et fame, et pestilentia, ut enarrent omnia scelera eorum in gentibus ad quas ingredientur, et scient quia ego Dominus.] <span class="Versetto" id="EK12_17">17&#160;</span>Et factus est sermo Domini ad me, dicens: <span class="Versetto" id="EK12_18">18&#160;</span>[Fili hominis, panem tuum in conturbatione comede, sed et aquam tuam in festinatione et mœrore bibe. <span class="Versetto" id="EK12_19">19&#160;</span>Et dices ad populum terræ: Hæc dicit Dominus Deus ad eos qui habitant in Jerusalem, in terra Israël: Panem suum in sollicitudine comedent, et aquam suam in desolatione bibent: ut desoletur terra a multitudine sua, propter iniquitatem omnium qui habitant in ea. <span class="Versetto" id="EK12_20">20&#160;</span>Et civitates quæ nunc habitantur, desolatæ erunt, terraque deserta, et scietis quia ego Dominus.] <span class="Versetto" id="EK12_21">21&#160;</span>Et factus est sermo Domini ad me, dicens: <span class="Versetto" id="EK12_22">22&#160;</span>[Fili hominis, quod est proverbium istud vobis in terra Israël, dicentium: In longum differentur dies, et peribit omnis visio? <span class="Versetto" id="EK12_23">23&#160;</span>Ideo dic ad eos: Hæc dicit Dominus Deus: Quiescere faciam proverbium istud, neque vulgo dicetur ultra in Israël: et loquere ad eos quod appropinquaverint dies, et sermo omnis visionis. <span class="Versetto" id="EK12_24">24&#160;</span>Non enim erit ultra omnis visio cassa, neque divinatio ambigua in medio filiorum Israël: <span class="Versetto" id="EK12_25">25&#160;</span>quia ego Dominus loquar, et quodcumque locutus fuero verbum, fiet, et non prolongabitur amplius: sed in diebus vestris, domus exasperans, loquar verbum, et faciam illud, dicit Dominus Deus.] <span class="Versetto" id="EK12_26">26&#160;</span>Et factus est sermo Domini ad me, dicens: <span class="Versetto" id="EK12_27">27&#160;</span>[Fili hominis, ecce domus Israël dicentium: Visio quam hic videt, in dies multos et in tempora longa iste prophetat. <span class="Versetto" id="EK12_28">28&#160;</span>Propterea dic ad eos: Hæc dicit Dominus Deus: Non prolongabitur ultra omnis sermo meus: verbum quod locutus fuero, complebitur, dicit Dominus Deus.]</p>

  <p class='pT4' id='EK13_0'>13</p>

  <p class='Normale'><span class="Versetto" id="EK13_1">1&#160;</span>Et factus est sermo Domini ad me, dicens: <span class="Versetto" id="EK13_2">2&#160;</span>Fili hominis, vaticinare ad prophetas Israël qui prophetant, et dices prophetantibus de corde suo: [Audite verbum Domini. <span class="Versetto" id="EK13_3">3&#160;</span>Hæc dicit Dominus Deus: Væ prophetis insipientibus, qui sequuntur spiritum suum, et nihil vident ! <span class="Versetto" id="EK13_4">4&#160;</span>Quasi vulpes in desertis prophetæ tui, Israël, erant. <span class="Versetto" id="EK13_5">5&#160;</span>Non ascendistis ex adverso, neque opposuistis murum pro domo Israël, ut staretis in prælio in die Domini. <span class="Versetto" id="EK13_6">6&#160;</span>Vident vana, et divinant mendacium, dicentes: Ait Dominus, cum Dominus non miserit eos: et perseveraverunt confirmare sermonem. <span class="Versetto" id="EK13_7">7&#160;</span>Numquid non visionem cassam vidistis, et divinationem mendacem locuti estis, et dicitis: Ait Dominus, cum ego non sim locutus? <span class="Versetto" id="EK13_8">8&#160;</span>Propterea hæc dicit Dominus Deus: Quia locuti estis vana, et vidistis mendacium, ideo ecce ego ad vos, dicit Dominus Deus. <span class="Versetto" id="EK13_9">9&#160;</span>Et erit manus mea super prophetas qui vident vana, et divinant mendacium: in consilio populi mei non erunt, et in scriptura domus Israël non scribentur, nec in terram Israël ingredientur, et scietis quia ego Dominus Deus: <span class="Versetto" id="EK13_10">10&#160;</span>eo quod deceperint populum meum, dicentes: Pax, et non est pax: et ipse ædificabat parietem, illi autem liniebant eum luto absque paleis. <span class="Versetto" id="EK13_11">11&#160;</span>Dic ad eos qui liniunt absque temperatura, quod casurus sit: erit enim imber inundans, et dabo lapides prægrandes desuper irruentes, et ventum procellæ dissipantem. <span class="Versetto" id="EK13_12">12&#160;</span>Siquidem ecce cecidit paries: numquid non dicetur vobis: Ubi est litura quam linistis? <span class="Versetto" id="EK13_13">13&#160;</span>Propterea hæc dicit Dominus Deus: Et erumpere faciam spiritum tempestatum in indignatione mea, et imber inundans in furore meo erit, et lapides grandes in ira in consumptionem. <span class="Versetto" id="EK13_14">14&#160;</span>Et destruam parietem quem linistis absque temperamento, et adæquabo eum terræ, et revelabitur fundamentum ejus: et cadet, et consumetur in medio ejus, et scietis quia ego sum Dominus. <span class="Versetto" id="EK13_15">15&#160;</span>Et complebo indignationem meam in pariete, et in his qui liniunt eum absque temperamento: dicamque vobis: Non est paries, et non sunt qui liniunt eum: <span class="Versetto" id="EK13_16">16&#160;</span>prophetæ Israël, qui prophetant ad Jerusalem, et vident ei visionem pacis, et non est pax, ait Dominus Deus.] <span class="Versetto" id="EK13_17">17&#160;</span>Et tu, fili hominis, pone faciem tuam contra filias populi tui quæ prophetant de corde suo: et vaticinare super eas, <span class="Versetto" id="EK13_18">18&#160;</span>et dic: [Hæc dicit Dominus Deus: Væ quæ consuunt pulvillos sub omni cubito manus, et faciunt cervicalia sub capite universæ ætatis ad capiendas animas: et cum caperent animas populi mei, vivificabant animas eorum ! <span class="Versetto" id="EK13_19">19&#160;</span>Et violabant me ad populum meum propter pugillum hordei, et fragmen panis, ut interficerent animas quæ non moriuntur, et vivificarent animas quæ non vivunt, mentientes populo meo credenti mendaciis. <span class="Versetto" id="EK13_20">20&#160;</span>Propter hoc hæc dicit Dominus Deus: Ecce ego ad pulvillos vestros, quibus vos capitis animas volantes: et dirumpam eos de brachiis vestris, et dimittam animas quas vos capitis, animas ad volandum. <span class="Versetto" id="EK13_21">21&#160;</span>Et dirumpam cervicalia vestra, et liberabo populum meum de manu vestra, neque erunt ultra in manibus vestris ad prædandum: et scietis quia ego Dominus. <span class="Versetto" id="EK13_22">22&#160;</span>Pro eo quod mœrere fecistis cor justi mendaciter, quem ego non contristavi, et confortastis manus impii, ut non reverteretur a via sua mala, et viveret: <span class="Versetto" id="EK13_23">23&#160;</span>propterea vana non videbitis, et divinationes non divinabitis amplius, et eruam populum meum de manu vestra: et scietis quia ego Dominus.]</p>

  <p class='pT4' id='EK14_0'>14</p>

  <p class='Normale'><span class="Versetto" id="EK14_1">1&#160;</span>Et venerunt ad me viri seniorum Israël, et sederunt coram me. <span class="Versetto" id="EK14_2">2&#160;</span>Et factus est sermo Domini ad me, dicens: <span class="Versetto" id="EK14_3">3&#160;</span>Fili hominis, viri isti posuerunt immunditias suas in cordibus suis, et scandalum iniquitatis suæ statuerunt contra faciem suam: numquid interrogatus respondebo eis? <span class="Versetto" id="EK14_4">4&#160;</span>Propter hoc loquere eis, et dices ad eos: Hæc dicit Dominus Deus: Homo, homo de domo Israël, qui posuerit immunditias suas in corde suo, et scandalum iniquitatis suæ statuerit contra faciem suam, et venerit ad prophetam interrogans per eum me: ego Dominus respondebo ei in multitudine immunditiarum suarum, <span class="Versetto" id="EK14_5">5&#160;</span>ut capiatur domus Israël in corde suo, quo recesserunt a me in cunctis idolis suis. <span class="Versetto" id="EK14_6">6&#160;</span>Propterea dic ad domum Israël: Hæc dicit Dominus Deus: Convertimini, et recedite ab idolis vestris, et ab universis contaminationibus vestris avertite facies vestras. <span class="Versetto" id="EK14_7">7&#160;</span>Quia homo, homo de domo Israël, et de proselytis quicumque advena fuerit in Israël, si alienatus fuerit a me, et posuerit idola sua in corde suo, et scandalum iniquitatis suæ statuerit contra faciem suam, et venerit ad prophetam ut interroget per eum me: ego Dominus respondebo ei per me: <span class="Versetto" id="EK14_8">8&#160;</span>et ponam faciem meam super hominem illum, et faciam eum in exemplum et in proverbium, et disperdam eum de medio populi mei: et scietis quia ego Dominus. <span class="Versetto" id="EK14_9">9&#160;</span>Et propheta cum erraverit, et locutus fuerit verbum, ego Dominus decepi prophetam illum, et extendam manum meam super illum, et delebo eum de medio populi mei Israël. <span class="Versetto" id="EK14_10">10&#160;</span>Et portabunt iniquitatem suam: juxta iniquitatem interrogantis, sic iniquitas prophetæ erit: <span class="Versetto" id="EK14_11">11&#160;</span>ut non erret ultra domus Israël a me, neque polluatur in universis prævaricationibus suis: sed sint mihi in populum, et ego sim eis in Deum, ait Dominus exercituum. <span class="Versetto" id="EK14_12">12&#160;</span>Et factus est sermo Domini ad me, dicens: <span class="Versetto" id="EK14_13">13&#160;</span>[Fili hominis, terra cum peccaverit mihi, ut prævaricetur prævaricans, extendam manum meam super eam, et conteram virgam panis ejus, et immittam in eam famem, et interficiam de ea hominem et jumentum. <span class="Versetto" id="EK14_14">14&#160;</span>Et si fuerint tres viri isti in medio ejus, Noë, Daniel, et Job, ipsi justitia sua liberabunt animas suas, ait Dominus exercituum. <span class="Versetto" id="EK14_15">15&#160;</span>Quod si et bestias pessimas induxero super terram ut vastem eam, et fuerit invia, eo quod non sit pertransiens propter bestias: <span class="Versetto" id="EK14_16">16&#160;</span>tres viri isti si fuerint in ea, vivo ego, dicit Dominus Deus, quia nec filios nec filias liberabunt, sed ipsi soli liberabuntur, terra autem desolabitur. <span class="Versetto" id="EK14_17">17&#160;</span>Vel si gladium induxero super terram illam, et dixero gladio: Transi per terram: et interfecero de ea hominem et jumentum, <span class="Versetto" id="EK14_18">18&#160;</span>et tres viri isti fuerint in medio ejus: vivo ego, dicit Dominus Deus, non liberabunt filios neque filias, sed ipsi soli liberabuntur. <span class="Versetto" id="EK14_19">19&#160;</span>Si autem et pestilentiam immisero super terram illam, et effudero indignationem meam super eam in sanguine, ut auferam ex ea hominem et jumentum, <span class="Versetto" id="EK14_20">20&#160;</span>et Noë, et Daniel, et Job fuerint in medio ejus: vivo ego, dicit Dominus Deus, quia filium et filiam non liberabunt, sed ipsi justitia sua liberabunt animas suas. <span class="Versetto" id="EK14_21">21&#160;</span>Quoniam hæc dicit Dominus Deus: Quod etsi quatuor judicia mea pessima, gladium, et famem, ac bestias malas, et pestilentiam, immisero in Jerusalem, ut interficiam de ea hominem et pecus, <span class="Versetto" id="EK14_22">22&#160;</span>tamen relinquetur in ea salvatio educentium filios et filias: ecce ipsi ingredientur ad vos, et videbitis viam eorum et adinventiones eorum, et consolabimini super malo quod induxi in Jerusalem, in omnibus quæ importavi super eam. <span class="Versetto" id="EK14_23">23&#160;</span>Et consolabuntur vos, cum videritis viam eorum et adinventiones eorum: et cognoscetis quod non frustra fecerim omnia quæ feci in ea, ait Dominus Deus.]</p>

  <p class='pT4' id='EK15_0'>15</p>

  <p class='Normale'><span class="Versetto" id="EK15_1">1&#160;</span>Et factus est sermo Domini ad me, dicens: <span class="Versetto" id="EK15_2">2&#160;</span>[Fili hominis, quid fiet de ligno vitis, ex omnibus lignis nemorum quæ sunt inter ligna silvarum? <span class="Versetto" id="EK15_3">3&#160;</span>numquid tolletur de ea lignum ut fiat opus, aut fabricabitur de ea paxillus ut dependeat in eo quodcumque vas? <span class="Versetto" id="EK15_4">4&#160;</span>Ecce igni datum est in escam: utramque partem ejus consumpsit ignis, et medietas ejus redacta est in favillam: numquid utile erit ad opus? <span class="Versetto" id="EK15_5">5&#160;</span>Etiam cum esset integrum, non erat aptum ad opus: quanto magis cum illud ignis devoraverit et combusserit, nihil ex eo fiet operis? <span class="Versetto" id="EK15_6">6&#160;</span>Propterea hæc dicit Dominus Deus: Quomodo lignum vitis inter ligna silvarum, quod dedi igni ad devorandum, sic tradam habitatores Jerusalem. <span class="Versetto" id="EK15_7">7&#160;</span>Et ponam faciem meam in eos: de igne egredientur, et ignis consumet eos: et scietis quia ego Dominus, cum posuero faciem meam in eos, <span class="Versetto" id="EK15_8">8&#160;</span>et dedero terram inviam et desolatam, eo quod prævaricatores extiterint, dicit Dominus Deus.]</p>

  <p class='pT4' id='EK16_0'>16</p>

  <p class='Normale'><span class="Versetto" id="EK16_1">1&#160;</span>Et factus est sermo Domini ad me, dicens: <span class="Versetto" id="EK16_2">2&#160;</span>Fili hominis, notas fac Jerusalem abominationes suas, <span class="Versetto" id="EK16_3">3&#160;</span>et dices: Hæc dicit Dominus Deus Jerusalem: Radix tua et generatio tua de terra Chanaan: pater tuus Amorrhæus, et mater tua Cethæa. <span class="Versetto" id="EK16_4">4&#160;</span>Et quando nata es, in die ortus tui non est præcisus umbilicus tuus, et aqua non es lota in salutem, nec sale salita, nec involuta pannis. <span class="Versetto" id="EK16_5">5&#160;</span>Non pepercit super te oculus, ut faceret tibi unum de his, misertus tui: sed projecta es super faciem terræ in abjectione animæ tuæ in die qua nata es. <span class="Versetto" id="EK16_6">6&#160;</span>Transiens autem per te, vidi te conculcari in sanguine tuo: et dixi tibi cum esses in sanguine tuo: Vive, dixi, inquam, tibi: in sanguine tuo vive. <span class="Versetto" id="EK16_7">7&#160;</span>Multiplicatam quasi germen agri dedi te: et multiplicata es, et grandis effecta, et ingressa es, et pervenisti ad mundum muliebrem: ubera tua intumuerunt, et pilus tuus germinavit: et eras nuda, et confusione plena. <span class="Versetto" id="EK16_8">8&#160;</span>Et transivi per te, et vidi te: et ecce tempus tuum, tempus amantium: et expandi amictum meum super te, et operui ignominiam tuam: et juravi tibi, et ingressus sum pactum tecum, ait Dominus Deus, et facta es mihi. <span class="Versetto" id="EK16_9">9&#160;</span>Et lavi te aqua, et emundavi sanguinem tuum ex te, et unxi te oleo. <span class="Versetto" id="EK16_10">10&#160;</span>Et vestivi te discoloribus, et calceavi te janthino, et cinxi te bysso, et indui te subtilibus: <span class="Versetto" id="EK16_11">11&#160;</span>et ornavi te ornamento, et dedi armillas in manibus tuis, et torquem circa collum tuum: <span class="Versetto" id="EK16_12">12&#160;</span>et dedi inaurem super os tuum, et circulos auribus tuis, et coronam decoris in capite tuo. <span class="Versetto" id="EK16_13">13&#160;</span>Et ornata es auro et argento, et vestita es bysso et polymito et multicoloribus: similam, et mel, et oleum comedisti: et decora facta es vehementer nimis, et profecisti in regnum. <span class="Versetto" id="EK16_14">14&#160;</span>Et egressum est nomen tuum in gentes propter speciem tuam, quia perfecta eras in decore meo quem posueram super te, dicit Dominus Deus. <span class="Versetto" id="EK16_15">15&#160;</span>Et habens fiduciam in pulchritudine tua, fornicata es in nomine tuo: et exposuisti fornicationem tuam omni transeunti, ut ejus fieres. <span class="Versetto" id="EK16_16">16&#160;</span>Et sumens de vestimentis tuis, fecisti tibi excelsa hinc inde consuta, et fornicata es super eis sicut non est factum, neque futurum est. <span class="Versetto" id="EK16_17">17&#160;</span>Et tulisti vasa decoris tui de auro meo atque argento meo, quæ dedi tibi, et fecisti tibi imagines masculinas, et fornicata es in eis. <span class="Versetto" id="EK16_18">18&#160;</span>Et sumpsisti vestimenta tua multicoloria, et operuisti illas, et oleum meum et thymiama meum posuisti coram eis. <span class="Versetto" id="EK16_19">19&#160;</span>Et panem meum quem dedi tibi, similam, et oleum, et mel, quibus enutrivi te, posuisti in conspectu eorum in odorem suavitatis: et factum est, ait Dominus Deus. <span class="Versetto" id="EK16_20">20&#160;</span>Et tulisti filios tuos et filias tuas quas generasti mihi, et immolasti eis ad devorandum. Numquid parva est fornicatio tua? <span class="Versetto" id="EK16_21">21&#160;</span>Immolasti filios meos, et dedisti, illos consecrans, eis. <span class="Versetto" id="EK16_22">22&#160;</span>Et post omnes abominationes tuas et fornicationes, non es recordata dierum adolescentiæ tuæ, quando eras nuda et confusione plena, conculcata in sanguine tuo. <span class="Versetto" id="EK16_23">23&#160;</span>Et accidit post omnem malitiam tuam (væ, væ tibi ! ait Dominus Deus), <span class="Versetto" id="EK16_24">24&#160;</span>et ædificasti tibi lupanar, et fecisti tibi prostibulum in cunctis plateis. <span class="Versetto" id="EK16_25">25&#160;</span>Ad omne caput viæ ædificasti signum prostitutionis tuæ, et abominabilem fecisti decorem tuum: et divisisti pedes tuos omni transeunti, et multiplicasti fornicationes tuas: <span class="Versetto" id="EK16_26">26&#160;</span>et fornicata es cum filiis Ægypti, vicinis tuis, magnarum carnium: et multiplicasti fornicationem tuam ad irritandum me. <span class="Versetto" id="EK16_27">27&#160;</span>Ecce ego extendam manum meam super te, et auferam justificationem tuam, et dabo te in animas odientium te filiarum Palæstinarum, quæ erubescunt in via tua scelerata. <span class="Versetto" id="EK16_28">28&#160;</span>Et fornicata es in filiis Assyriorum eo quod necdum fueris expleta: et postquam fornicata es, nec sic es satiata: <span class="Versetto" id="EK16_29">29&#160;</span>et multiplicasti fornicationem tuam in terra Chanaan cum Chaldæis, et nec sic satiata es. <span class="Versetto" id="EK16_30">30&#160;</span>In quo mundabo cor tuum, ait Dominus Deus, cum facias omnia hæc opera mulieris meretricis et procacis? <span class="Versetto" id="EK16_31">31&#160;</span>Quia fabricasti lupanar tuum in capite omnis viæ, et excelsum tuum fecisti in omni platea: nec facta es quasi meretrix fastidio augens pretium, <span class="Versetto" id="EK16_32">32&#160;</span>sed quasi mulier adultera, quæ super virum suum inducit alienos. <span class="Versetto" id="EK16_33">33&#160;</span>Omnibus meretricibus dantur mercedes: tu autem dedisti mercedes cunctis amatoribus tuis, et dona donabas eis, ut intrarent ad te undique ad fornicandum tecum. <span class="Versetto" id="EK16_34">34&#160;</span>Factumque est in te contra consuetudinem mulierum in fornicationibus tuis, et post te non erit fornicatio: in eo enim quod dedisti mercedes, et mercedes non accepisti, factum est in te contrarium. <span class="Versetto" id="EK16_35">35&#160;</span>Propterea, meretrix, audi verbum Domini. <span class="Versetto" id="EK16_36">36&#160;</span>Hæc dicit Dominus Deus: Quia effusum est æs tuum et revelata est ignominia tua in fornicationibus tuis super amatores tuos, et super idola abominationum tuarum, in sanguine filiorum tuorum quos dedisti eis, <span class="Versetto" id="EK16_37">37&#160;</span>ecce ego congregabo omnes amatores tuos quibus commista es, et omnes quos dilexisti, cum universis quos oderas: et congregabo eos super te undique, et nudabo ignominiam tuam coram eis, et videbunt omnem turpitudinem tuam. <span class="Versetto" id="EK16_38">38&#160;</span>Et judicabo te judiciis adulterarum, et effundentium sanguinem: et dabo te in sanguinem furoris et zeli. <span class="Versetto" id="EK16_39">39&#160;</span>Et dabo te in manus eorum, et destruent lupanar tuum, et demolientur prostibulum tuum: et denudabunt te vestimentis tuis, et auferent vasa decoris tui, et derelinquent te nudam, plenamque ignominia: <span class="Versetto" id="EK16_40">40&#160;</span>et adducent super te multitudinem, et lapidabunt te lapidibus, et trucidabunt te gladiis suis: <span class="Versetto" id="EK16_41">41&#160;</span>et comburent domos tuas igni, et facient in te judicia in oculis mulierum plurimarum. Et desines fornicari, et mercedes ultra non dabis: <span class="Versetto" id="EK16_42">42&#160;</span>et requiescet indignatio mea in te, et auferetur zelus meus a te: et quiescam, nec irascar amplius. <span class="Versetto" id="EK16_43">43&#160;</span>Eo quod non fueris recordata dierum adolescentiæ tuæ, et provocasti me in omnibus his, quapropter et ego vias tuas in capite tuo dedi, ait Dominus Deus, et non feci juxta scelera tua in omnibus abominationibus tuis. <span class="Versetto" id="EK16_44">44&#160;</span>Ecce omnis qui dicit vulgo proverbium, in te assumet illud, dicens: Sicut mater, ita et filia ejus. <span class="Versetto" id="EK16_45">45&#160;</span>Filia matris tuæ es tu, quæ projecit virum suum et filios suos: et soror sororum tuarum es tu, quæ projecerunt viros suos et filios suos: mater vestra Cethæa, et pater vester Amorrhæus. <span class="Versetto" id="EK16_46">46&#160;</span>Et soror tua major, Samaria, ipsa et filiæ ejus, quæ habitant ad sinistram tuam: soror autem tua minor te, quæ habitat a dextris tuis, Sodoma, et filiæ ejus. <span class="Versetto" id="EK16_47">47&#160;</span>Sed nec in viis earum ambulasti, neque secundum scelera earum fecisti pauxillum minus: pene sceleratiora fecisti illis in omnibus viis tuis. <span class="Versetto" id="EK16_48">48&#160;</span>Vivo ego, dicit Dominus Deus, quia non fecit Sodoma soror tua, ipsa et filiæ ejus, sicut fecisti tu et filiæ tuæ. <span class="Versetto" id="EK16_49">49&#160;</span>Ecce hæc fuit iniquitas Sodomæ sororis tuæ: superbia, saturitas panis et abundantia, et otium ipsius et filiarum ejus: et manum egeno et pauperi non porrigebant: <span class="Versetto" id="EK16_50">50&#160;</span>et elevatæ sunt, et fecerunt abominationes coram me: et abstuli eas sicut vidisti. <span class="Versetto" id="EK16_51">51&#160;</span>Et Samaria dimidium peccatorum tuorum non peccavit: sed vicisti eas sceleribus tuis, et justificasti sorores tuas in omnibus abominationibus tuis quas operata es. <span class="Versetto" id="EK16_52">52&#160;</span>Ergo et tu porta confusionem tuam, quæ vicisti sorores tuas peccatis tuis, sceleratius agens ab eis: justificatæ sunt enim a te: ergo et tu confundere, et porta ignominiam tuam, quæ justificasti sorores tuas. <span class="Versetto" id="EK16_53">53&#160;</span>Et convertam restituens eas conversione Sodomorum cum filiabus suis, et conversione Samariæ et filiarum ejus, et convertam reversionem tuam in medio earum, <span class="Versetto" id="EK16_54">54&#160;</span>ut portes ignominiam tuam, et confundaris in omnibus quæ fecisti consolans eas. <span class="Versetto" id="EK16_55">55&#160;</span>Et soror tua Sodoma et filiæ ejus revertentur ad antiquitatem suam, et Samaria et filiæ ejus revertentur ad antiquitatem suam, et tu et filiæ tuæ revertemini ad antiquitatem vestram. <span class="Versetto" id="EK16_56">56&#160;</span>Non fuit autem Sodoma soror tua audita in ore tuo in die superbiæ tuæ, <span class="Versetto" id="EK16_57">57&#160;</span>antequam revelaretur malitia tua, sicut hoc tempore in opprobrium filiarum Syriæ, et cunctarum in circuitu tuo filiarum Palæstinarum quæ ambiunt te per gyrum. <span class="Versetto" id="EK16_58">58&#160;</span>Scelus tuum et ignominiam tuam tu portasti, ait Dominus Deus. <span class="Versetto" id="EK16_59">59&#160;</span>Quia hæc dicit Dominus Deus: Et faciam tibi sicut despexisti juramentum, ut irritum faceres pactum: <span class="Versetto" id="EK16_60">60&#160;</span>et recordabor ego pacti mei tecum in diebus adolescentiæ tuæ, et suscitabo tibi pactum sempiternum. <span class="Versetto" id="EK16_61">61&#160;</span>Et recordaberis viarum tuarum, et confunderis, cum receperis sorores tuas te majores cum minoribus tuis: et dabo eas tibi in filias, sed non ex pacto tuo. <span class="Versetto" id="EK16_62">62&#160;</span>Et suscitabo ego pactum meum tecum, et scies quia ego Dominus: <span class="Versetto" id="EK16_63">63&#160;</span>ut recorderis, et confundaris, et non sit tibi ultra aperire os præ confusione tua, cum placatus tibi fuero in omnibus quæ fecisti, ait Dominus Deus.</p>

  <p class='pT4' id='EK17_0'>17</p>

  <p class='Normale'><span class="Versetto" id="EK17_1">1&#160;</span>Et factum est verbum Domini ad me, dicens: <span class="Versetto" id="EK17_2">2&#160;</span>Fili hominis, propone ænigma, et narra parabolam ad domum Israël, <span class="Versetto" id="EK17_3">3&#160;</span>et dices: Hæc dicit Dominus Deus: Aquila grandis magnarum alarum, longo membrorum ductu, plena plumis et varietate, venit ad Libanum, et tulit medullam cedri. <span class="Versetto" id="EK17_4">4&#160;</span>Summitatem frondium ejus avulsit, et transportavit eam in terram Chanaan: in urbe negotiatorum posuit illam. <span class="Versetto" id="EK17_5">5&#160;</span>Et tulit de semine terræ, et posuit illud in terra pro semine, ut firmaret radicem super aquas multas: in superficie posuit illud. <span class="Versetto" id="EK17_6">6&#160;</span>Cumque germinasset, crevit in vineam latiorem, humili statura, respicientibus ramis ejus ad eam, et radices ejus sub illa erant: facta est ergo vinea, et fructificavit in palmites, et emisit propagines. <span class="Versetto" id="EK17_7">7&#160;</span>Et facta est aquila altera grandis, magnis alis, multisque plumis: et ecce vinea ista quasi mittens radices suas ad eam, palmites suos extendit ad illam, ut irrigaret eam de areolis germinis sui. <span class="Versetto" id="EK17_8">8&#160;</span>In terra bona super aquas multas plantata est, ut faciat frondes, et portet fructum, ut sit in vineam grandem. <span class="Versetto" id="EK17_9">9&#160;</span>Dic: Hæc dicit Dominus Deus: Ergone prosperabitur? nonne radices ejus evellet, et fructus ejus distringet, et siccabit omnes palmites germinis ejus, et arescet, et non in brachio grandi, neque in populo multo, ut evelleret eam radicitus? <span class="Versetto" id="EK17_10">10&#160;</span>Ecce plantata est: ergone prosperabitur? nonne, cum tetigerit eam ventus urens, siccabitur, et in areis germinis sui arescet? <span class="Versetto" id="EK17_11">11&#160;</span>Et factum est verbum Domini ad me, dicens: <span class="Versetto" id="EK17_12">12&#160;</span>Dic ad domum exasperantem: Nescitis quid ista significent? Dic: Ecce venit rex Babylonis in Jerusalem, et assumet regem et principes ejus, et adducet eos ad semetipsum in Babylonem. <span class="Versetto" id="EK17_13">13&#160;</span>Et tollet de semine regni, ferietque cum eo fœdus, et ab eo accipiet jusjurandum. Sed et fortes terræ tollet, <span class="Versetto" id="EK17_14">14&#160;</span>ut sit regnum humile, et non elevetur, sed custodiat pactum ejus, et servet illud. <span class="Versetto" id="EK17_15">15&#160;</span>Qui recedens ab eo misit nuntios ad Ægyptum, ut daret sibi equos et populum multum: numquid prosperabitur, vel consequetur salutem, qui fecit hæc? et qui dissolvit pactum, numquid effugiet? <span class="Versetto" id="EK17_16">16&#160;</span>Vivo ego, dicit Dominus Deus, quoniam in loco regis qui constituit eum regem, cujus fecit irritum juramentum, et solvit pactum quod habebat cum eo, in medio Babylonis morietur. <span class="Versetto" id="EK17_17">17&#160;</span>Et non in exercitu grandi, neque in populo multo, faciet contra eum Pharao prælium: in jactu aggeris, et in exstructione vallorum, ut interficiat animas multas. <span class="Versetto" id="EK17_18">18&#160;</span>Spreverat enim juramentum, ut solveret fœdus, et ecce dedit manum suam: et cum omnia hæc fecerit, non effugiet. <span class="Versetto" id="EK17_19">19&#160;</span>Propterea hæc dicit Dominus Deus: Vivo ego, quoniam juramentum quod sprevit, et fœdus quod prævaricatus est, ponam in caput ejus. <span class="Versetto" id="EK17_20">20&#160;</span>Et expandam super eum rete meum, et comprehendetur in sagena mea: et adducam eum in Babylonem, et judicabo eum ibi in prævaricatione qua despexit me. <span class="Versetto" id="EK17_21">21&#160;</span>Et omnes profugi ejus, cum universo agmine suo, gladio cadent: residui autem in omnem ventum dispergentur: et scietis quia ego Dominus locutus sum. <span class="Versetto" id="EK17_22">22&#160;</span>Hæc dicit Dominus Deus: Et sumam ego de medulla cedri sublimis, et ponam: de vertice ramorum ejus tenerum distringam, et plantabo super montem excelsum et eminentem. <span class="Versetto" id="EK17_23">23&#160;</span>In monte sublimi Israël plantabo illud, et erumpet in germen, et faciet fructum, et erit in cedrum magnam: et habitabunt sub ea omnes volucres, et universum volatile sub umbra frondium ejus nidificabit: <span class="Versetto" id="EK17_24">24&#160;</span>et scient omnia ligna regionis quia ego Dominus humiliavi lignum sublime, et exaltavi lignum humile; et siccavi lignum viride, et frondere feci lignum aridum. Ego Dominus locutus sum, et feci.</p>

  <p class='pT4' id='EK18_0'>18</p>

  <p class='Normale'><span class="Versetto" id="EK18_1">1&#160;</span>Et factus est sermo Domini ad me, dicens: <span class="Versetto" id="EK18_2">2&#160;</span>Quid est quod inter vos parabolam vertitis in proverbium istud in terra Israël, dicentes: Patres comederunt uvam acerbam, et dentes filiorum obstupescunt? <span class="Versetto" id="EK18_3">3&#160;</span>Vivo ego, dicit Dominus Deus, si erit ultra vobis parabola hæc in proverbium in Israël. <span class="Versetto" id="EK18_4">4&#160;</span>Ecce omnes animæ meæ sunt: ut anima patris, ita et anima filii mea est: anima quæ peccaverit, ipsa morietur. <span class="Versetto" id="EK18_5">5&#160;</span>Et vir si fuerit justus, et fecerit judicium et justitiam, <span class="Versetto" id="EK18_6">6&#160;</span>in montibus non comederit, et oculos suos non levaverit ad idola domus Israël: et uxorem proximi sui non violaverit, et ad mulierem menstruatam non accesserit: <span class="Versetto" id="EK18_7">7&#160;</span>et hominem non contristaverit, pignus debitori reddiderit, per vim nihil rapuerit: panem suum esurienti dederit, et nudum operuerit vestimento: <span class="Versetto" id="EK18_8">8&#160;</span>ad usuram non commodaverit, et amplius non acceperit: ab iniquitate averterit manum suam, et judicium verum fecerit inter virum et virum: <span class="Versetto" id="EK18_9">9&#160;</span>in præceptis meis ambulaverit, et judicia mea custodierit, ut faciat veritatem: hic justus est; vita vivet, ait Dominus Deus. <span class="Versetto" id="EK18_10">10&#160;</span>Quod si genuerit filium latronem, effundentem sanguinem, et fecerit unum de istis: <span class="Versetto" id="EK18_11">11&#160;</span>et hæc quidem omnia non facientem, sed in montibus comedentem, et uxorem proximi sui polluentem: <span class="Versetto" id="EK18_12">12&#160;</span>egenum et pauperem contristantem, rapientem rapinas, pignus non reddentem, et ad idola levantem oculos suos, abominationem facientem: <span class="Versetto" id="EK18_13">13&#160;</span>ad usuram dantem, et amplius accipientem: numquid vivet? Non vivet: cum universa hæc detestanda fecerit, morte morietur; sanguis ejus in ipso erit. <span class="Versetto" id="EK18_14">14&#160;</span>Quod si genuerit filium, qui videns omnia peccata patris sui quæ fecit, timuerit, et non fecerit simile eis: <span class="Versetto" id="EK18_15">15&#160;</span>super montes non comederit, et oculos suos non levaverit ad idola domus Israël, et uxorem proximi sui non violaverit: <span class="Versetto" id="EK18_16">16&#160;</span>et virum non contristaverit, pignus non retinuerit, et rapinam non rapuerit: panem suum esurienti dederit, et nudum operuerit vestimento: <span class="Versetto" id="EK18_17">17&#160;</span>a pauperis injuria averterit manum suam, usuram et superabundantiam non acceperit, judicia mea fecerit, in præceptis meis ambulaverit: hic non morietur in iniquitate patris sui, sed vita vivet. <span class="Versetto" id="EK18_18">18&#160;</span>Pater ejus, quia calumniatus est, et vim fecit fratri, et malum operatus est in medio populi sui, ecce mortuus est in iniquitate sua. <span class="Versetto" id="EK18_19">19&#160;</span>Et dicitis: Quare non portavit filius iniquitatem patris? Videlicet quia filius judicium et justitiam operatus est, omnia præcepta mea custodivit, et fecit illa, vivet vita. <span class="Versetto" id="EK18_20">20&#160;</span>Anima quæ peccaverit, ipsa morietur: filius non portabit iniquitatem patris, et pater non portabit iniquitatem filii: justitia justi super eum erit, et impietas impii erit super eum. <span class="Versetto" id="EK18_21">21&#160;</span>Si autem impius egerit pœnitentiam ab omnibus peccatis suis quæ operatus est, et custodierit omnia præcepta mea, et fecerit judicium et justitiam, vita vivet, et non morietur. <span class="Versetto" id="EK18_22">22&#160;</span>Omnium iniquitatum ejus quas operatus est, non recordabor: in justitia sua quam operatus est, vivet. <span class="Versetto" id="EK18_23">23&#160;</span>Numquid voluntatis meæ est mors impii, dicit Dominus Deus, et non ut convertatur a viis suis, et vivat? <span class="Versetto" id="EK18_24">24&#160;</span>Si autem averterit se justus a justitia sua, et fecerit iniquitatem secundum omnes abominationes quas operari solet impius, numquid vivet? Omnes justitiæ ejus quas fecerat, non recordabuntur: in prævaricatione qua prævaricatus est, et in peccato suo quod peccavit, in ipsis morietur. <span class="Versetto" id="EK18_25">25&#160;</span>Et dixistis: Non est æqua via Domini ! Audite ergo, domus Israël: numquid via mea non est æqua, et non magis viæ vestræ pravæ sunt? <span class="Versetto" id="EK18_26">26&#160;</span>Cum enim averterit se justus a justitia sua, et fecerit iniquitatem, morietur in eis: in injustitia quam operatus est morietur. <span class="Versetto" id="EK18_27">27&#160;</span>Et cum averterit se impius ab impietate sua quam operatus est, et fecerit judicium et justitiam, ipse animam suam vivificabit: <span class="Versetto" id="EK18_28">28&#160;</span>considerans enim, et avertens se ab omnibus iniquitatibus suis quas operatus est, vita vivet, et non morietur. <span class="Versetto" id="EK18_29">29&#160;</span>Et dicunt filii Israël: Non est æqua via Domini ! Numquid viæ meæ non sunt æquæ, domus Israël, et non magis viæ vestræ pravæ? <span class="Versetto" id="EK18_30">30&#160;</span>Idcirco unumquemque juxta vias suas judicabo, domus Israël, ait Dominus Deus. Convertimini, et agite pœnitentiam ab omnibus iniquitatibus vestris, et non erit vobis in ruinam iniquitas. <span class="Versetto" id="EK18_31">31&#160;</span>Projicite a vobis omnes prævaricationes vestras in quibus prævaricati estis, et facite vobis cor novum, et spiritum novum: et quare moriemini, domus Israël? <span class="Versetto" id="EK18_32">32&#160;</span>Quia nolo mortem morientis, dicit Dominus Deus: revertimini, et vivite.</p>

  <p class='pT4' id='EK19_0'>19</p>

  <p class='Normale'><span class="Versetto" id="EK19_1">1&#160;</span>Et tu assume planctum super principes Israël, <span class="Versetto" id="EK19_2">2&#160;</span>et dices: [Quare mater tua leæna inter leones cubavit? in medio leunculorum enutrivit catulos suos? <span class="Versetto" id="EK19_3">3&#160;</span>Et eduxit unum de leunculis suis, et leo factus est: et didicit capere prædam, hominemque comedere. <span class="Versetto" id="EK19_4">4&#160;</span>Et audierunt de eo gentes: et non absque vulneribus suis ceperunt eum, et adduxerunt eum in catenis in terram Ægypti. <span class="Versetto" id="EK19_5">5&#160;</span>Quæ cum vidisset quoniam infirmata est, et periit exspectatio ejus, tulit unum de leunculis suis; leonem constituit eum. <span class="Versetto" id="EK19_6">6&#160;</span>Qui incedebat inter leones, et factus est leo: et didicit prædam capere, et homines devorare: <span class="Versetto" id="EK19_7">7&#160;</span>didicit viduas facere, et civitates earum in desertum adducere: et desolata est terra et plenitudo ejus a voce rugitus illius. <span class="Versetto" id="EK19_8">8&#160;</span>Et convenerunt adversus eum gentes undique de provinciis, et expanderunt super eum rete suum: in vulneribus earum captus est, <span class="Versetto" id="EK19_9">9&#160;</span>et miserunt eum in caveam: in catenis adduxerunt eum ad regem Babylonis, miseruntque eum in carcerem, ne audiretur vox ejus ultra super montes Israël. <span class="Versetto" id="EK19_10">10&#160;</span>Mater tua quasi vinea in sanguine tuo super aquam plantata est: fructus ejus et frondes ejus creverunt ex aquis multis. <span class="Versetto" id="EK19_11">11&#160;</span>Et factæ sunt ei virgæ solidæ in sceptra dominantium, et exaltata est statura ejus inter frondes, et vidit altitudinem suam in multitudine palmitum suorum. <span class="Versetto" id="EK19_12">12&#160;</span>Et evulsa est in ira, in terramque projecta, et ventus urens siccavit fructum ejus: marcuerunt et arefactæ sunt virgæ roboris ejus: ignis comedit eam. <span class="Versetto" id="EK19_13">13&#160;</span>Et nunc transplantata est in desertum, in terra invia et sitienti. <span class="Versetto" id="EK19_14">14&#160;</span>Et egressus est ignis de virga ramorum ejus, qui fructum ejus comedit: et non fuit in ea virga fortis, sceptrum dominantium.] Planctus est, et erit in planctum.</p>

  <p class='pT4' id='EK20_0'>20</p>

  <p class='Normale'><span class="Versetto" id="EK20_1">1&#160;</span>Et factum est in anno septimo, in quinto, in decima mensis, venerunt viri de senioribus Israël ut interrogarent Dominum, et sederunt coram me. <span class="Versetto" id="EK20_2">2&#160;</span>Et factus est sermo Domini ad me, dicens: <span class="Versetto" id="EK20_3">3&#160;</span>Fili hominis, loquere senioribus Israël, et dices ad eos: Hæc dicit Dominus Deus: Numquid ad interrogandum me vos venistis? vivo ego quia non respondebo vobis, ait Dominus Deus. <span class="Versetto" id="EK20_4">4&#160;</span>Si judicas eos, si judicas, fili hominis, abominationes patrum eorum ostende eis. <span class="Versetto" id="EK20_5">5&#160;</span>Et dices ad eos: Hæc dicit Dominus Deus: In die qua elegi Israël, et levavi manum meam pro stirpe domus Jacob, et apparui eis in terra Ægypti, et levavi manum meam pro eis, dicens: Ego Dominus Deus vester: <span class="Versetto" id="EK20_6">6&#160;</span>in die illa levavi manum meam pro eis ut educerem eos de terra Ægypti, in terram quam provideram eis, fluentem lacte et melle, quæ est egregia inter omnes terras. <span class="Versetto" id="EK20_7">7&#160;</span>Et dixi ad eos: Unusquisque offensiones oculorum suorum abjiciat, et in idolis Ægypti nolite pollui: ego Dominus Deus vester. <span class="Versetto" id="EK20_8">8&#160;</span>Et irritaverunt me, nolueruntque me audire: unusquisque abominationes oculorum suorum non projecit, nec idola Ægypti reliquerunt. Et dixi ut effunderem indignationem meam super eos, et implerem iram meam in eis, in medio terræ Ægypti. <span class="Versetto" id="EK20_9">9&#160;</span>Et feci propter nomen meum, ut non violaretur coram gentibus in quarum medio erant, et inter quas apparui eis ut educerem eos de terra Ægypti. <span class="Versetto" id="EK20_10">10&#160;</span>Ejeci ergo eos de terra Ægypti, et eduxi eos in desertum. <span class="Versetto" id="EK20_11">11&#160;</span>Et dedi eis præcepta mea, et judicia mea ostendi eis, quæ faciens homo vivet in eis. <span class="Versetto" id="EK20_12">12&#160;</span>Insuper et sabbata mea dedi eis, ut essent signum inter me et eos, et scirent quia ego Dominus sanctificans eos. <span class="Versetto" id="EK20_13">13&#160;</span>Et irritaverunt me domus Israël in deserto: in præceptis meis non ambulaverunt, et judicia mea projecerunt, quæ faciens homo vivet in eis, et sabbata mea violaverunt vehementer. Dixi ergo ut effunderem furorem meum super eos in deserto, et consumerem eos: <span class="Versetto" id="EK20_14">14&#160;</span>et feci propter nomen meum, ne violaretur coram gentibus de quibus ejeci eos in conspectu earum. <span class="Versetto" id="EK20_15">15&#160;</span>Ego igitur levavi manum meam super eos in deserto, ne inducerem eos in terram quam dedi eis, fluentem lacte et melle, præcipuam terrarum omnium: <span class="Versetto" id="EK20_16">16&#160;</span>quia judicia mea projecerunt, et in præceptis meis non ambulaverunt, et sabbata mea violaverunt: post idola enim cor eorum gradiebatur. <span class="Versetto" id="EK20_17">17&#160;</span>Et pepercit oculus meus super eos, ut non interficerem eos: nec consumpsi eos in deserto. <span class="Versetto" id="EK20_18">18&#160;</span>Dixi autem ad filios eorum in solitudine: In præceptis patrum vestrorum nolite incedere, nec judicia eorum custodiatis, nec in idolis eorum polluamini. <span class="Versetto" id="EK20_19">19&#160;</span>Ego Dominus Deus vester: in præceptis meis ambulate: judicia mea custodite, et facite ea, <span class="Versetto" id="EK20_20">20&#160;</span>et sabbata mea sanctificate, ut sint signum inter me et vos, et sciatis quia ego sum Dominus Deus vester. <span class="Versetto" id="EK20_21">21&#160;</span>Et exacerbaverunt me filii: in præceptis meis non ambulaverunt, et judicia mea non custodierunt ut facerent ea, quæ cum fecerit homo, vivet in eis, et sabbata mea violaverunt. Et comminatus sum ut effunderem furorem meum super eos, et implerem iram meam in eis in deserto. <span class="Versetto" id="EK20_22">22&#160;</span>Averti autem manum meam, et feci propter nomen meum, ut non violaretur coram gentibus de quibus ejeci eos in oculis earum. <span class="Versetto" id="EK20_23">23&#160;</span>Iterum levavi manum meam in eos in solitudine, ut dispergerem illos in nationes, et ventilarem in terras, <span class="Versetto" id="EK20_24">24&#160;</span>eo quod judicia mea non fecissent, et præcepta mea reprobassent, et sabbata mea violassent, et post idola patrum suorum fuissent oculi eorum. <span class="Versetto" id="EK20_25">25&#160;</span>Ergo et ego dedi eis præcepta non bona, et judicia in quibus non vivent. <span class="Versetto" id="EK20_26">26&#160;</span>Et pollui eos in muneribus suis, cum offerrent omne quod aperit vulvam, propter delicta sua: et scient quia ego Dominus. <span class="Versetto" id="EK20_27">27&#160;</span>Quam ob rem loquere ad domum Israël, fili hominis, et dices ad eos: Hæc dicit Dominus Deus: Adhuc et in hoc blasphemaverunt me patres vestri, cum sprevissent me contemnentes, <span class="Versetto" id="EK20_28">28&#160;</span>et induxissem eos in terram super quam levavi manum meam ut darem eis: viderunt omnem collem excelsum, et omne lignum nemorosum, et immolaverunt ibi victimas suas, et dederunt ibi irritationem oblationis suæ, et posuerunt ibi odorem suavitatis suæ, et libaverunt libationes suas. <span class="Versetto" id="EK20_29">29&#160;</span>Et dixi ad eos: Quid est excelsum, ad quod vos ingredimini? et vocatum est nomen ejus Excelsum usque ad hanc diem. <span class="Versetto" id="EK20_30">30&#160;</span>Propterea dic ad domum Israël: Hæc dicit Dominus Deus: Certe in via patrum vestrorum vos polluimini, et post offendicula eorum vos fornicamini: <span class="Versetto" id="EK20_31">31&#160;</span>et in oblatione donorum vestrorum, cum traducitis filios vestros per ignem, vos polluimini in omnibus idolis vestris usque hodie: et ego respondebo vobis, domus Israël? Vivo ego, dicit Dominus Deus, quia non respondebo vobis. <span class="Versetto" id="EK20_32">32&#160;</span>Neque cogitatio mentis vestræ fiet, dicentium: Erimus sicut gentes et sicut cognationes terræ, ut colamus ligna et lapides. <span class="Versetto" id="EK20_33">33&#160;</span>Vivo ego, dicit Dominus Deus, quoniam in manu forti, et in brachio extento, et in furore effuso, regnabo super vos. <span class="Versetto" id="EK20_34">34&#160;</span>Et educam vos de populis, et congregabo vos de terris in quibus dispersi estis: in manu valida, et in brachio extento, et in furore effuso, regnabo super vos. <span class="Versetto" id="EK20_35">35&#160;</span>Et adducam vos in desertum populorum, et judicabor vobiscum ibi facie ad faciem. <span class="Versetto" id="EK20_36">36&#160;</span>Sicut judicio contendi adversum patres vestros in deserto terræ Ægypti, sic judicabo vos, dicit Dominus Deus. <span class="Versetto" id="EK20_37">37&#160;</span>Et subjiciam vos sceptro meo, et inducam vos in vinculis fœderis. <span class="Versetto" id="EK20_38">38&#160;</span>Et eligam de vobis transgressores et impios, et de terra incolatus eorum educam eos, et in terram Israël non ingredientur: et scietis quia ego Dominus. <span class="Versetto" id="EK20_39">39&#160;</span>Et vos, domus Israël, hæc dicit Dominus Deus: Singuli post idola vestra ambulate, et servite eis. Quod si et in hoc non audieritis me, et nomen meum sanctum pollueritis ultra in muneribus vestris et in idolis vestris: <span class="Versetto" id="EK20_40">40&#160;</span>in monte sancto meo, in monte excelso Israël, ait Dominus Deus, ibi serviet mihi omnis domus Israël: omnes, inquam, in terra in qua placebunt mihi: et ibi quæram primitias vestras, et initium decimarum vestrarum, in omnibus sanctificationibus vestris. <span class="Versetto" id="EK20_41">41&#160;</span>In odorem suavitatis suscipiam vos, cum eduxero vos de populis, et congregavero vos de terris in quas dispersi estis: et sanctificabor in vobis in oculis nationum. <span class="Versetto" id="EK20_42">42&#160;</span>Et scietis quia ego Dominus, cum induxero vos ad terram Israël, in terram pro qua levavi manum meam ut darem eam patribus vestris. <span class="Versetto" id="EK20_43">43&#160;</span>Et recordabimini ibi viarum vestrarum, et omnium scelerum vestrorum, quibus polluti estis in eis: et displicebitis vobis in conspectu vestro, in omnibus malitiis vestris quas fecistis. <span class="Versetto" id="EK20_44">44&#160;</span>Et scietis quia ego Dominus, cum benefecero vobis propter nomen meum, et non secundum vias vestras malas, neque secundum scelera vestra pessima, domus Israël, ait Dominus Deus. <span class="Versetto" id="EK20_45">45&#160;</span>Et factus est sermo Domini ad me, dicens: <span class="Versetto" id="EK20_46">46&#160;</span>[Fili hominis, pone faciem tuam contra viam austri, et stilla ad africum, et propheta ad saltum agri meridiani. <span class="Versetto" id="EK20_47">47&#160;</span>Et dices saltui meridiano: Audi verbum Domini: Hæc dicit Dominus Deus: Ecce ego succendam in te ignem, et comburam in te omne lignum viride, et omne lignum aridum: non extinguetur flamma succensionis: et comburetur in ea omnis facies ab austro usque ad aquilonem, <span class="Versetto" id="EK20_48">48&#160;</span>et videbit universa caro quia ego Dominus succendi eam, nec extinguetur.] <span class="Versetto" id="EK20_49">49&#160;</span>Et dixi: A, a, a, Domine Deus: ipsi dicunt de me: Numquid non per parabolas loquitur iste?</p>

  <p class='pT4' id='EK21_0'>21</p>

  <p class='Normale'><span class="Versetto" id="EK21_1">1&#160;</span>Et factus est sermo Domini ad me, dicens: <span class="Versetto" id="EK21_2">2&#160;</span>[Fili hominis, pone faciem tuam ad Jerusalem, et stilla ad sanctuaria, et propheta contra humum Israël. <span class="Versetto" id="EK21_3">3&#160;</span>Et dices terræ Israël: Hæc dicit Dominus Deus: Ecce ego ad te, et ejiciam gladium meum de vagina sua, et occidam in te justum et impium. <span class="Versetto" id="EK21_4">4&#160;</span>Pro eo autem quod occidi in te justum et impium, idcirco egredietur gladius meus de vagina sua ad omnem carnem, ab austro usque ad aquilonem: <span class="Versetto" id="EK21_5">5&#160;</span>ut sciat omnis caro quia ego Dominus, eduxi gladium meum de vagina sua irrevocabilem. <span class="Versetto" id="EK21_6">6&#160;</span>Et tu, fili hominis, ingemisce in contritione lumborum, et in amaritudinibus ingemisce coram eis. <span class="Versetto" id="EK21_7">7&#160;</span>Cumque dixerint ad te: Quare tu gemis? dices: Pro auditu: quia venit, et tabescet omne cor, et dissolventur universæ manus, et infirmabitur omnis spiritus, et per cuncta genua fluent aquæ: ecce venit, et fiet, ait Dominus Deus.] <span class="Versetto" id="EK21_8">8&#160;</span>Et factus est sermo Domini ad me, dicens: <span class="Versetto" id="EK21_9">9&#160;</span>Fili hominis, propheta, et dices: Hæc dicit Dominus Deus: loquere: [Gladius, gladius exacutus est, et limatus: <span class="Versetto" id="EK21_10">10&#160;</span>ut cædat victimas, exacutus est: ut splendeat, limatus est: qui moves sceptrum filii mei, succidisti omne lignum. <span class="Versetto" id="EK21_11">11&#160;</span>Et dedi eum ad levigandum, ut teneatur manu: iste exacutus est gladius, et iste limatus est, ut sit in manu interficientis. <span class="Versetto" id="EK21_12">12&#160;</span>Clama et ulula, fili hominis, quia hic factus est in populo meo, hic in cunctis ducibus Israël qui fugerant: gladio traditi sunt cum populo meo: idcirco plaude super femur, <span class="Versetto" id="EK21_13">13&#160;</span>quia probatus est: et hoc, cum sceptrum subverterit, et non erit, dicit Dominus Deus. <span class="Versetto" id="EK21_14">14&#160;</span>Tu ergo, fili hominis, propheta, et percute manu ad manum: et duplicetur gladius, ac triplicetur gladius interfectorum: hic est gladius occisionis magnæ, qui obstupescere eos facit <span class="Versetto" id="EK21_15">15&#160;</span>et corde tabescere, et multiplicat ruinas. In omnibus portis eorum dedi conturbationem gladii acuti, et limati ad fulgendum, amicti ad cædem. <span class="Versetto" id="EK21_16">16&#160;</span>Exacuere, vade ad dexteram sive ad sinistram, quocumque faciei tuæ est appetitus. <span class="Versetto" id="EK21_17">17&#160;</span>Quin et ego plaudam manu ad manum, et implebo indignationem meam: ego Dominus locutus sum.] <span class="Versetto" id="EK21_18">18&#160;</span>Et factus est sermo Domini ad me, dicens: <span class="Versetto" id="EK21_19">19&#160;</span>Et tu, fili hominis, pone tibi duas vias, ut veniat gladius regis Babylonis: de terra una egredientur ambæ: et manu capiet conjecturam; in capite viæ civitatis conjiciet. <span class="Versetto" id="EK21_20">20&#160;</span>Viam pones ut veniat gladius ad Rabbath filiorum Ammon, et ad Judam in Jerusalem munitissimam. <span class="Versetto" id="EK21_21">21&#160;</span>Stetit enim rex Babylonis in bivio, in capite duarum viarum, divinationem quærens, commiscens sagittas: interrogavit idola, exta consuluit. <span class="Versetto" id="EK21_22">22&#160;</span>Ad dexteram ejus facta est divinatio super Jerusalem, ut ponat arietes, ut aperiat os in cæde, ut elevet vocem in ululatu, ut ponat arietes contra portas, ut comportet aggerem, ut ædificet munitiones. <span class="Versetto" id="EK21_23">23&#160;</span>Eritque quasi consulens frustra oraculum in oculis eorum, et sabbatorum otium imitans: ipse autem recordabitur iniquitatis ad capiendum. <span class="Versetto" id="EK21_24">24&#160;</span>Idcirco hæc dicit Dominus Deus: Pro eo quod recordati estis iniquitatis vestræ, et revelastis prævaricationes vestras, et apparuerunt peccata vestra in omnibus cogitationibus vestris, pro eo, inquam, quod recordati estis, manu capiemini. <span class="Versetto" id="EK21_25">25&#160;</span>Tu autem, profane, impie dux Israël, cujus venit dies in tempore iniquitatis præfinita: <span class="Versetto" id="EK21_26">26&#160;</span>hæc dicit Dominus Deus: Aufer cidarim, tolle coronam: nonne hæc est quæ humilem sublevavit, et sublimem humiliavit? <span class="Versetto" id="EK21_27">27&#160;</span>Iniquitatem, iniquitatem, iniquitatem ponam eam: et hoc non factum est, donec veniret cujus est judicium, et tradam ei. <span class="Versetto" id="EK21_28">28&#160;</span>Et tu, fili hominis, propheta, et dic: Hæc dicit Dominus Deus ad filios Ammon, et ad opprobrium eorum: et dices: [Mucro, mucro, evaginate ad occidendum: limate ut interficias et fulgeas: <span class="Versetto" id="EK21_29">29&#160;</span>cum tibi viderentur vana, et divinarentur mendacia, ut dareris super colla vulneratorum impiorum, quorum venit dies in tempore iniquitatis præfinita. <span class="Versetto" id="EK21_30">30&#160;</span>Revertere ad vaginam tuam, in loco in quo creatus es: in terra nativitatis tuæ judicabo te. <span class="Versetto" id="EK21_31">31&#160;</span>Et effundam super te indignationem meam; in igne furoris mei sufflabo in te: daboque te in manus hominum insipientium, et fabricantium interitum. <span class="Versetto" id="EK21_32">32&#160;</span>Igni eris cibus; sanguis tuus erit in medio terræ; oblivioni traderis: quia ego Dominus locutus sum.]</p>

  <p class='pT4' id='EK22_0'>22</p>

  <p class='Normale'><span class="Versetto" id="EK22_1">1&#160;</span>Et factum est verbum Domini ad me, dicens: <span class="Versetto" id="EK22_2">2&#160;</span>Et tu, fili hominis, nonne judicas, nonne judicas civitatem sanguinum? <span class="Versetto" id="EK22_3">3&#160;</span>Et ostendes ei omnes abominationes suas, et dices: Hæc dicit Dominus Deus: Civitas effundens sanguinem in medio sui, ut veniat tempus ejus: et quæ fecit idola contra semetipsam, ut pollueretur. <span class="Versetto" id="EK22_4">4&#160;</span>In sanguine tuo, qui a te effusus est, deliquisti, et in idolis tuis, quæ fecisti, polluta es: et appropinquare fecisti dies tuos, et adduxisti tempus annorum tuorum: propterea dedi te opprobrium gentibus, et irrisionem universis terris. <span class="Versetto" id="EK22_5">5&#160;</span>Quæ juxta sunt, et quæ procul a te, triumphabunt de te, sordida, nobilis, grandis interitu. <span class="Versetto" id="EK22_6">6&#160;</span>Ecce principes Israël singuli in brachio suo fuerunt in te, ad effundendum sanguinem. <span class="Versetto" id="EK22_7">7&#160;</span>Patrem et matrem contumeliis affecerunt: in te advenam calumniati sunt in medio tui: pupillum et viduam contristaverunt apud te. <span class="Versetto" id="EK22_8">8&#160;</span>Sanctuaria mea sprevisti, et sabbata mea polluisti. <span class="Versetto" id="EK22_9">9&#160;</span>Viri detractores fuerunt in te ad effundendum sanguinem, et super montes comederunt in te: scelus operati sunt in medio tui. <span class="Versetto" id="EK22_10">10&#160;</span>Verecundiora patris discooperuerunt in te; immunditiam menstruatæ humiliaverunt in te: <span class="Versetto" id="EK22_11">11&#160;</span>et unusquisque in uxorem proximi sui operatus est abominationem, et socer nurum suam polluit nefarie: frater sororem suam, filiam patris sui, oppressit in te. <span class="Versetto" id="EK22_12">12&#160;</span>Munera acceperunt apud te ad effundendum sanguinem: usuram et superabundantiam accepisti, et avare proximos tuos calumniabaris: meique oblita es, ait Dominus Deus. <span class="Versetto" id="EK22_13">13&#160;</span>Ecce complosi manus meas super avaritiam tuam quam fecisti, et super sanguinem qui effusus est in medio tui. <span class="Versetto" id="EK22_14">14&#160;</span>Numquid sustinebit cor tuum, aut prævalebunt manus tuæ, in diebus quos ego faciam tibi? Ego Dominus locutus sum, et faciam. <span class="Versetto" id="EK22_15">15&#160;</span>Et dispergam te in nationes, et ventilabo te in terras, et deficere faciam immunditiam tuam a te. <span class="Versetto" id="EK22_16">16&#160;</span>Et possidebo te in conspectu gentium: et scies quia ego Dominus. <span class="Versetto" id="EK22_17">17&#160;</span>Et factum est verbum Domini ad me, dicens: <span class="Versetto" id="EK22_18">18&#160;</span>Fili hominis, versa est mihi domus Israël in scoriam: omnes isti æs, et stannum, et ferrum, et plumbum in medio fornacis: scoria argenti facti sunt. <span class="Versetto" id="EK22_19">19&#160;</span>Propterea hæc dicit Dominus Deus: Eo quod versi estis omnes in scoriam, propterea ecce ego congregabo vos in medio Jerusalem, <span class="Versetto" id="EK22_20">20&#160;</span>congregatione argenti, et æris, et stanni, et ferri, et plumbi, in medio fornacis, ut succendam in ea ignem ad conflandum. Sic congregabo in furore meo, et in ira mea: et requiescam, et conflabo vos. <span class="Versetto" id="EK22_21">21&#160;</span>Et congregabo vos, et succendam vos in igne furoris mei, et conflabimini in medio ejus. <span class="Versetto" id="EK22_22">22&#160;</span>Ut conflatur argentum in medio fornacis, sic eritis in medio ejus: et scietis quia ego Dominus cum effuderim indignationem meam super vos. <span class="Versetto" id="EK22_23">23&#160;</span>Et factum est verbum Domini ad me, dicens: <span class="Versetto" id="EK22_24">24&#160;</span>Fili hominis, dic ei: Tu es terra immunda, et non compluta in die furoris. <span class="Versetto" id="EK22_25">25&#160;</span>Conjuratio prophetarum in medio ejus: sicut leo rugiens, rapiensque prædam, animas devoraverunt: opes et pretium acceperunt: viduas ejus multiplicaverunt in medio illius. <span class="Versetto" id="EK22_26">26&#160;</span>Sacerdotes ejus contempserunt legem meam, et polluerunt sanctuaria mea: inter sanctum et profanum non habuerunt distantiam, et inter pollutum et mundum non intellexerunt: et a sabbatis meis averterunt oculos suos, et coinquinabar in medio eorum. <span class="Versetto" id="EK22_27">27&#160;</span>Principes ejus in medio illius quasi lupi rapientes prædam ad effundendum sanguinem, et ad perdendas animas, et avare ad sectanda lucra. <span class="Versetto" id="EK22_28">28&#160;</span>Prophetæ autem ejus liniebant eos absque temperamento, videntes vana, et divinantes eis mendacium, dicentes: Hæc dicit Dominus Deus: cum Dominus non sit locutus. <span class="Versetto" id="EK22_29">29&#160;</span>Populi terræ calumniabantur calumniam, et rapiebant violenter: egenum et pauperem affligebant, et advenam opprimebant calumnia absque judicio. <span class="Versetto" id="EK22_30">30&#160;</span>Et quæsivi de eis virum qui interponeret sepem, et staret oppositus contra me pro terra, ne dissiparem eam: et non inveni. <span class="Versetto" id="EK22_31">31&#160;</span>Et effudi super eos indignationem meam; in igne iræ meæ consumpsi eos: viam eorum in caput eorum reddidi, ait Dominus Deus.</p>

  <p class='pT4' id='EK23_0'>23</p>

  <p class='Normale'><span class="Versetto" id="EK23_1">1&#160;</span>Et factus est sermo Domini ad me, dicens: <span class="Versetto" id="EK23_2">2&#160;</span>[Fili hominis, duæ mulieres filiæ matris unius fuerunt: <span class="Versetto" id="EK23_3">3&#160;</span>et fornicatæ sunt in Ægypto, in adolescentia sua fornicatæ sunt: ibi subacta sunt ubera earum, et fractæ sunt mammæ pubertatis earum. <span class="Versetto" id="EK23_4">4&#160;</span>Nomina autem earum, Oolla major, et Ooliba soror ejus minor: et habui eas, et pepererunt filios et filias. Porro earum nomina, Samaria Oolla, et Jerusalem Ooliba. <span class="Versetto" id="EK23_5">5&#160;</span>Fornicata est igitur super me Oolla, et insanivit in amatores suos, in Assyrios propinquantes, <span class="Versetto" id="EK23_6">6&#160;</span>vestitos hyacintho, principes et magistratus, juvenes cupidinis, universos equites, ascensores equorum. <span class="Versetto" id="EK23_7">7&#160;</span>Et dedit fornicationes suas super eos electos, filios Assyriorum universos: et in omnibus in quos insanivit, in immunditiis eorum polluta est. <span class="Versetto" id="EK23_8">8&#160;</span>Insuper et fornicationes suas, quas habuerat in Ægypto, non reliquit: nam et illi dormierunt cum ea in adolescentia ejus, et illi confregerunt ubera pubertatis ejus, et effuderunt fornicationem suam super eam. <span class="Versetto" id="EK23_9">9&#160;</span>Propterea tradidi eam in manus amatorum suorum, in manus filiorum Assur, super quorum insanivit libidine. <span class="Versetto" id="EK23_10">10&#160;</span>Ipsi discooperuerunt ignominiam ejus, filios et filias ejus tulerunt, et ipsam occiderunt gladio: et factæ sunt famosæ mulieres, et judicia perpetraverunt in ea. <span class="Versetto" id="EK23_11">11&#160;</span>Quod cum vidisset soror ejus Ooliba, plus quam illa insanivit libidine, et fornicationem suam super fornicationem sororis suæ: <span class="Versetto" id="EK23_12">12&#160;</span>ad filios Assyriorum præbuit impudenter, ducibus et magistratibus ad se venientibus, indutis veste varia, equitibus qui vectabantur equis, et adolescentibus forma cunctis egregia. <span class="Versetto" id="EK23_13">13&#160;</span>Et vidi quod polluta esset via una ambarum. <span class="Versetto" id="EK23_14">14&#160;</span>Et auxit fornicationes suas: cumque vidisset viros depictos in pariete, imagines Chaldæorum expressas coloribus, <span class="Versetto" id="EK23_15">15&#160;</span>et accinctos balteis renes, et tiaras tinctas in capitibus eorum, formam ducum omnium, similitudinem filiorum Babylonis, terræque Chaldæorum, in qua orti sunt, <span class="Versetto" id="EK23_16">16&#160;</span>insanivit super eos concupiscentia oculorum suorum, et misit nuntios ad eos in Chaldæam. <span class="Versetto" id="EK23_17">17&#160;</span>Cumque venissent ad eam filii Babylonis ad cubile mammarum, polluerunt eam stupris suis: et polluta est ab eis, et saturata est anima ejus ab illis. <span class="Versetto" id="EK23_18">18&#160;</span>Denudavit quoque fornicationes suas, et discooperuit ignominiam suam: et recessit anima mea ab ea, sicut recesserat anima mea a sorore ejus: <span class="Versetto" id="EK23_19">19&#160;</span>multiplicavit enim fornicationes suas, recordans dies adolescentiæ suæ, quibus fornicata est in terra Ægypti. <span class="Versetto" id="EK23_20">20&#160;</span>Et insanivit libidine super concubitum eorum, quorum carnes sunt ut carnes asinorum, et sicut fluxus equorum fluxus eorum. <span class="Versetto" id="EK23_21">21&#160;</span>Et visitasti scelus adolescentiæ tuæ, quando subacta sunt in Ægypto ubera tua, et confractæ sunt mammæ pubertatis tuæ.] <span class="Versetto" id="EK23_22">22&#160;</span>[Propterea, Ooliba, hæc dicit Dominus Deus: Ecce ego suscitabo omnes amatores tuos contra te, de quibus satiata est anima tua, et congregabo eos adversum te in circuitu: <span class="Versetto" id="EK23_23">23&#160;</span>filios Babylonis, et universos Chaldæos, nobiles, tyrannosque, et principes, omnes filios Assyriorum, juvenes forma egregia, duces et magistratus universos, principes principum, et nominatos ascensores equorum: <span class="Versetto" id="EK23_24">24&#160;</span>et venient super te instructi curru et rota, multitudo populorum: lorica, et clypeo, et galea armabuntur contra te undique: et dabo coram eis judicium, et judicabunt te judiciis suis. <span class="Versetto" id="EK23_25">25&#160;</span>Et ponam zelum meum in te, quem exercent tecum in furore: nasum tuum et aures tuas præcident, et quæ remanserint, gladio concident. Ipsi filios tuos et filias tuas capient, et novissimum tuum devorabitur igni: <span class="Versetto" id="EK23_26">26&#160;</span>et denudabunt te vestimentis tuis, et tollent vasa gloriæ tuæ. <span class="Versetto" id="EK23_27">27&#160;</span>Et requiescere faciam scelus tuum de te, et fornicationem tuam de terra Ægypti: nec levabis oculos tuos ad eos, et Ægypti non recordaberis amplius.] <span class="Versetto" id="EK23_28">28&#160;</span>[Quia hæc dicit Dominus Deus: Ecce ego tradam te in manus eorum quos odisti, in manus de quibus satiata est anima tua. <span class="Versetto" id="EK23_29">29&#160;</span>Et agent tecum in odio, et tollent omnes labores tuos, et dimittent te nudam et ignominia plenam: et revelabitur ignominia fornicationum tuarum, scelus tuum, et fornicationes tuæ. <span class="Versetto" id="EK23_30">30&#160;</span>Fecerunt hæc tibi, quia fornicata es post gentes inter quas polluta es in idolis earum. <span class="Versetto" id="EK23_31">31&#160;</span>In via sororis tuæ ambulasti, et dabo calicem ejus in manu tua. <span class="Versetto" id="EK23_32">32&#160;</span>Hæc dicit Dominus Deus: Calicem sororis tuæ bibes profundum et latum: eris in derisum et in subsannationem quæ est capacissima. <span class="Versetto" id="EK23_33">33&#160;</span>Ebrietate et dolore repleberis: calice mœroris et tristitiæ, calice sororis tuæ Samariæ. <span class="Versetto" id="EK23_34">34&#160;</span>Et bibes illum, et epotabis usque ad fæces: et fragmenta ejus devorabis, et ubera tua lacerabis, quia ego locutus sum, ait Dominus Deus. <span class="Versetto" id="EK23_35">35&#160;</span>Propterea hæc dicit Dominus Deus: Quia oblita es mei, et projecisti me post corpus tuum, tu quoque porta scelus tuum et fornicationes tuas.] <span class="Versetto" id="EK23_36">36&#160;</span>Et ait Dominus ad me, dicens: [Fili hominis, numquid judicas Oollam et Oolibam, et annuntias eis scelera earum? <span class="Versetto" id="EK23_37">37&#160;</span>Quia adulteratæ sunt, et sanguis in manibus earum, et cum idolis suis fornicatæ sunt: insuper et filios suos quos genuerunt mihi, obtulerunt eis ad devorandum. <span class="Versetto" id="EK23_38">38&#160;</span>Sed et hoc fecerunt mihi: polluerunt sanctuarium meum in die illa, et sabbata mea profanaverunt. <span class="Versetto" id="EK23_39">39&#160;</span>Cumque immolarent filios suos idolis suis, et ingrederentur sanctuarium meum in die illa ut polluerent illud, etiam hæc fecerunt in medio domus meæ. <span class="Versetto" id="EK23_40">40&#160;</span>Miserunt ad viros venientes de longe, ad quos nuntium miserant: itaque ecce venerunt quibus te lavisti, et circumlinisti stibio oculos tuos, et ornata es mundo muliebri. <span class="Versetto" id="EK23_41">41&#160;</span>Sedisti in lecto pulcherrimo, et mensa ornata est ante te: thymiama meum et unguentum meum posuisti super eam. <span class="Versetto" id="EK23_42">42&#160;</span>Et vox multitudinis exsultantis erat in ea: et in viris, qui de multitudine hominum adducebantur, et veniebant de deserto, posuerunt armillas in manibus eorum, et coronas speciosas in capitibus eorum. <span class="Versetto" id="EK23_43">43&#160;</span>Et dixi ei, quæ attrita est in adulteriis: Nunc fornicabitur in fornicatione sua etiam hæc. <span class="Versetto" id="EK23_44">44&#160;</span>Et ingressi sunt ad eam quasi ad mulierem meretricem: sic ingrediebantur ad Oollam et Oolibam, mulieres nefarias. <span class="Versetto" id="EK23_45">45&#160;</span>Viri ergo justi sunt: hi judicabunt eas judicio adulterarum, et judicio effundentium sanguinem: quia adulteræ sunt, et sanguis in manibus earum. <span class="Versetto" id="EK23_46">46&#160;</span>Hæc enim dicit Dominus Deus: Adduc ad eas multitudinem, et trade eas in tumultum et in rapinam. <span class="Versetto" id="EK23_47">47&#160;</span>Et lapidentur lapidibus populorum, et confodiantur gladiis eorum: filios et filias earum interficient, et domos earum igne succendent. <span class="Versetto" id="EK23_48">48&#160;</span>Et auferam scelus de terra, et discent omnes mulieres ne faciant secundum scelus earum. <span class="Versetto" id="EK23_49">49&#160;</span>Et dabunt scelus vestrum super vos, et peccata idolorum vestrorum portabitis: et scietis quia ego Dominus Deus.]</p>

  <p class='pT4' id='EK24_0'>24</p>

  <p class='Normale'><span class="Versetto" id="EK24_1">1&#160;</span>Et factum est verbum Domini ad me in anno nono, in mense decimo, decima die mensis, dicens: <span class="Versetto" id="EK24_2">2&#160;</span>Fili hominis, scribe tibi nomen diei hujus, in qua confirmatus est rex Babylonis adversum Jerusalem hodie. <span class="Versetto" id="EK24_3">3&#160;</span>Et dices per proverbium ad domum irritatricem parabolam, et loqueris ad eos: Hæc dicit Dominus Deus: Pone ollam; pone, inquam, et mitte in eam aquam. <span class="Versetto" id="EK24_4">4&#160;</span>Congere frusta ejus in eam, omnem partem bonam, femur et armum, electa et ossibus plena. <span class="Versetto" id="EK24_5">5&#160;</span>Pinguissimum pecus assume, compone quoque strues ossium sub ea: efferbuit coctio ejus, et discocta sunt ossa illius in medio ejus. <span class="Versetto" id="EK24_6">6&#160;</span>Propterea hæc dicit Dominus Deus: Væ civitati sanguinum, ollæ cujus rubigo in ea est, et rubigo ejus non exivit de ea ! per partes et per partes suas ejice eam: non cecidit super eam sors. <span class="Versetto" id="EK24_7">7&#160;</span>Sanguis enim ejus in medio ejus est; super limpidissimam petram effudit illum: non effudit illum super terram, ut possit operiri pulvere. <span class="Versetto" id="EK24_8">8&#160;</span>Ut superinducerem indignationem meam, et vindicta ulciscerer, dedi sanguinem ejus super petram limpidissimam, ne operiretur. <span class="Versetto" id="EK24_9">9&#160;</span>Propterea hæc dicit Dominus Deus: Væ civitati sanguinum, cujus ego grandem faciam pyram ! <span class="Versetto" id="EK24_10">10&#160;</span>Congere ossa, quæ igne succendam: consumentur carnes, et coquetur universa compositio, et ossa tabescent. <span class="Versetto" id="EK24_11">11&#160;</span>Pone quoque eam super prunas vacuam, ut incalescat, et liquefiat æs ejus, et confletur in medio ejus inquinamentum ejus, et consumatur rubigo ejus. <span class="Versetto" id="EK24_12">12&#160;</span>Multo labore sudatum est, et non exivit de ea nimia rubigo ejus, neque per ignem. <span class="Versetto" id="EK24_13">13&#160;</span>Immunditia tua execrabilis, quia mundare te volui, et non es mundata a sordibus tuis: sed nec mundaberis prius, donec quiescere faciam indignationem meam in te. <span class="Versetto" id="EK24_14">14&#160;</span>Ego Dominus locutus sum: veniet, et faciam: non transeam, nec parcam, nec placabor: juxta vias tuas, et juxta adinventiones tuas judicabo te, dicit Dominus. <span class="Versetto" id="EK24_15">15&#160;</span>Et factum est verbum Domini ad me, dicens: <span class="Versetto" id="EK24_16">16&#160;</span>Fili hominis, ecce ego tollo a te desiderabile oculorum tuorum in plaga: et non planges, neque plorabis, neque fluent lacrimæ tuæ. <span class="Versetto" id="EK24_17">17&#160;</span>Ingemisce tacens: mortuorum luctum non facies: corona tua circumligata sit tibi, et calceamenta tua erunt in pedibus tuis: nec amictu ora velabis, nec cibos lugentium comedes. <span class="Versetto" id="EK24_18">18&#160;</span>Locutus sum ergo ad populum mane, et mortua est uxor mea vespere: fecique mane sicut præceperat mihi. <span class="Versetto" id="EK24_19">19&#160;</span>Et dixit ad me populus: Quare non indicas nobis quid ista significent quæ tu facis? <span class="Versetto" id="EK24_20">20&#160;</span>Et dixi ad eos: Sermo Domini factus est ad me, dicens: <span class="Versetto" id="EK24_21">21&#160;</span>Loquere domui Israël: Hæc dicit Dominus Deus: Ecce ego polluam sanctuarium meum, superbiam imperii vestri, et desiderabile oculorum vestrorum, et super quo pavet anima vestra: filii vestri et filiæ vestræ quas reliquistis, gladio cadent. <span class="Versetto" id="EK24_22">22&#160;</span>Et facietis sicut feci: ora amictu non velabitis, et cibos lugentium non comedetis: <span class="Versetto" id="EK24_23">23&#160;</span>coronas habebitis in capitibus vestris, et calceamenta in pedibus: non plangetis, neque flebitis, sed tabescetis in iniquitatibus vestris, et unusquisque gemet ad fratrem suum. <span class="Versetto" id="EK24_24">24&#160;</span>Eritque Ezechiel vobis in portentum: juxta omnia quæ fecit, facietis cum venerit istud: et scietis quia ego Dominus Deus. <span class="Versetto" id="EK24_25">25&#160;</span>Et tu, fili hominis, ecce in die qua tollam ab eis fortitudinem eorum, et gaudium dignitatis, et desiderium oculorum eorum, super quo requiescunt animæ eorum, filios et filias eorum: <span class="Versetto" id="EK24_26">26&#160;</span>in die illa, cum venerit fugiens ad te ut annuntiet tibi: <span class="Versetto" id="EK24_27">27&#160;</span>in die, inquam illa, aperietur os tuum cum eo qui fugit, et loqueris, et non silebis ultra: erisque eis in portentum, et scietis quia ego Dominus.</p>

  <p class='pT4' id='EK25_0'>25</p>

  <p class='Normale'><span class="Versetto" id="EK25_1">1&#160;</span>Et factus est sermo Domini ad me, dicens: <span class="Versetto" id="EK25_2">2&#160;</span>Fili hominis, pone faciem tuam contra filios Ammon, et prophetabis de eis. <span class="Versetto" id="EK25_3">3&#160;</span>Et dices filiis Ammon: [Audite verbum Domini Dei. Hæc dicit Dominus Deus: Pro eo quod dixisti: Euge, euge, super sanctuarium meum, quia pollutum est; et super terram Israël, quoniam desolata est; et super domum Juda, quoniam ducti sunt in captivitatem: <span class="Versetto" id="EK25_4">4&#160;</span>idcirco ego tradam te filiis orientalibus in hæreditatem: et collocabunt caulas suas in te, et ponent in te tentoria sua: ipsi comedent fruges tuas, et ipsi bibent lac tuum. <span class="Versetto" id="EK25_5">5&#160;</span>Daboque Rabbath in habitaculum camelorum, et filios Ammon in cubile pecorum: et scietis quia ego Dominus. <span class="Versetto" id="EK25_6">6&#160;</span>Quia hæc dicit Dominus Deus: Pro eo quod plausisti manu et percussisti pede, et gavisa es ex toto affectu super terram Israël, <span class="Versetto" id="EK25_7">7&#160;</span>idcirco ecce ego extendam manum meam super te, et tradam te in direptionem gentium, et interficiam te de populis, et perdam de terris, et conteram: et scies quia ego Dominus.] <span class="Versetto" id="EK25_8">8&#160;</span>[Hæc dicit Dominus Deus: Pro eo quod dixerunt Moab et Seir: Ecce sicut omnes gentes, domus Juda: <span class="Versetto" id="EK25_9">9&#160;</span>idcirco ecce ego aperiam humerum Moab de civitatibus, de civitatibus, inquam, ejus, et de finibus ejus, inclytas terræ Bethiesimoth, et Beelmeon, et Cariathaim, <span class="Versetto" id="EK25_10">10&#160;</span>filiis orientis cum filiis Ammon, et dabo eam in hæreditatem, ut non sit ultra memoria filiorum Ammon in gentibus. <span class="Versetto" id="EK25_11">11&#160;</span>Et in Moab faciam judicia, et scient quia ego Dominus.] <span class="Versetto" id="EK25_12">12&#160;</span>[Hæc dicit Dominus Deus: Pro eo quod fecit Idumæa ultionem ut se vindicaret de filiis Juda, peccavitque delinquens, et vindictam expetivit de eis: <span class="Versetto" id="EK25_13">13&#160;</span>idcirco hæc dicit Dominus Deus: Extendam manum meam super Idumæam, et auferam de ea hominem et jumentum, et faciam eam desertam ab austro: et qui sunt in Dedan, gladio cadent. <span class="Versetto" id="EK25_14">14&#160;</span>Et dabo ultionem meam super Idumæam per manum populi mei Israël: et facient in Edom juxta iram meam et furorem meum, et scient vindictam meam, dicit Dominus Deus.] <span class="Versetto" id="EK25_15">15&#160;</span>[Hæc dicit Dominus Deus: Pro eo quod fecerunt Palæstini vindictam, et ulti se sunt toto animo, interficientes, et implentes inimicitias veteres, <span class="Versetto" id="EK25_16">16&#160;</span>propterea hæc dicit Dominus Deus: Ecce ego extendam manum meam super Palæstinos, et interficiam interfectores, et perdam reliquias maritimæ regionis, <span class="Versetto" id="EK25_17">17&#160;</span>faciamque in eis ultiones magnas, arguens in furore: et scient quia ego Dominus, cum dedero vindictam meam super eos.]</p>

  <p class='pT4' id='EK26_0'>26</p>

  <p class='Normale'><span class="Versetto" id="EK26_1">1&#160;</span>Et factum est in undecimo anno, prima mensis: factus est sermo Domini ad me, dicens: <span class="Versetto" id="EK26_2">2&#160;</span>[Fili hominis, pro eo quod dixit Tyrus de Jerusalem: Euge, confractæ sunt portæ populorum, conversa est ad me: implebor; deserta est: <span class="Versetto" id="EK26_3">3&#160;</span>propterea hæc dicit Dominus Deus: Ecce ego super te, Tyre, et ascendere faciam ad te gentes multas, sicut ascendit mare fluctuans. <span class="Versetto" id="EK26_4">4&#160;</span>Et dissipabunt muros Tyri, et destruent turres ejus: et radam pulverem ejus de ea, et dabo eam in limpidissimam petram. <span class="Versetto" id="EK26_5">5&#160;</span>Siccatio sagenarum erit in medio maris, quia ego locutus sum, ait Dominus Deus: et erit in direptionem gentibus. <span class="Versetto" id="EK26_6">6&#160;</span>Filiæ quoque ejus quæ sunt in agro, gladio interficientur: et scient quia ego Dominus.] <span class="Versetto" id="EK26_7">7&#160;</span>[Quia hæc dicit Dominus Deus: Ecce ego adducam ad Tyrum Nabuchodonosor regem Babylonis ab aquilone, regem regum, cum equis, et curribus, et equitibus, et cœtu, populoque magno. <span class="Versetto" id="EK26_8">8&#160;</span>Filias tuas quæ sunt in agro, gladio interficiet, et circumdabit te munitionibus, et comportabit aggerem in gyro, et elevabit contra te clypeum: <span class="Versetto" id="EK26_9">9&#160;</span>et vineas et arietes temperabit in muros tuos, et turres tuas destruet in armatura sua. <span class="Versetto" id="EK26_10">10&#160;</span>Inundatione equorum ejus operiet te pulvis eorum: a sonitu equitum, et rotarum, et curruum, movebuntur muri tui, cum ingressus fuerit portas tuas quasi per introitum urbis dissipatæ. <span class="Versetto" id="EK26_11">11&#160;</span>Ungulis equorum suorum conculcabit omnes plateas tuas: populum tuum gladio cædet, et statuæ tuæ nobiles in terram corruent. <span class="Versetto" id="EK26_12">12&#160;</span>Vastabunt opes tuas, diripient negotiationes tuas, et destruent muros tuos, et domos tuas præclaras subvertent: et lapides tuos, et ligna tua, et pulverem tuum in medio aquarum ponent. <span class="Versetto" id="EK26_13">13&#160;</span>Et quiescere faciam multitudinem canticorum tuorum: et sonitus cithararum tuarum non audietur amplius. <span class="Versetto" id="EK26_14">14&#160;</span>Et dabo te in limpidissimam petram, siccatio sagenarum eris, nec ædificaberis ultra, quia ego locutus sum, ait Dominus Deus. <span class="Versetto" id="EK26_15">15&#160;</span>Hæc dicit Dominus Deus Tyro: Numquid non a sonitu ruinæ tuæ, et gemitu interfectorum tuorum, cum occisi fuerint in medio tui, commovebuntur insulæ? <span class="Versetto" id="EK26_16">16&#160;</span>Et descendent de sedibus suis omnes principes maris, et auferent exuvias suas, et vestimenta sua varia abjicient, et induentur stupore: in terra sedebunt, et attoniti super repentino casu tuo admirabuntur: <span class="Versetto" id="EK26_17">17&#160;</span>et assumentes super te lamentum, dicent tibi: Quomodo peristi, quæ habitas in mari, urbs inclyta, quæ fuisti fortis in mari cum habitatoribus tuis, quos formidabant universi? <span class="Versetto" id="EK26_18">18&#160;</span>Nunc stupebunt naves in die pavoris tui, et turbabuntur insulæ in mari, eo quod nullus egrediatur ex te. <span class="Versetto" id="EK26_19">19&#160;</span>Quia hæc dicit Dominus Deus: Cum dedero te urbem desolatam, sicut civitates quæ non habitantur; et adduxero super te abyssum, et operuerint te aquæ multæ; <span class="Versetto" id="EK26_20">20&#160;</span>et detraxero te cum his qui descendunt in lacum ad populum sempiternum; et collocavero te in terra novissima sicut solitudines veteres, cum his qui deducuntur in lacum, ut non habiteris; porro cum dedero gloriam in terra viventium: <span class="Versetto" id="EK26_21">21&#160;</span>in nihilum redigam te, et non eris: et requisita non invenieris ultra in sempiternum, dicit Dominus Deus.]</p>

  <p class='pT4' id='EK27_0'>27</p>

  <p class='Normale'><span class="Versetto" id="EK27_1">1&#160;</span>Et factum est verbum Domini ad me, dicens: <span class="Versetto" id="EK27_2">2&#160;</span>Tu ergo, fili hominis, assume super Tyrum lamentum: <span class="Versetto" id="EK27_3">3&#160;</span>et dices Tyro, quæ habitat in introitu maris, negotiationi populorum ad insulas multas: [Hæc dicit Dominus Deus: O Tyre, tu dixisti: Perfecti decoris ego sum, <span class="Versetto" id="EK27_4">4&#160;</span>et in corde maris sita. Finitimi tui qui te ædificaverunt, impleverunt decorem tuum: <span class="Versetto" id="EK27_5">5&#160;</span>abietibus de Sanir exstruxerunt te cum omnibus tabulatis maris: cedrum de Libano tulerunt ut facerent tibi malum. <span class="Versetto" id="EK27_6">6&#160;</span>Quercus de Basan dolaverunt in remos tuos, et transtra tua fecerunt tibi ex ebore indico, et prætoriola de insulis Italiæ. <span class="Versetto" id="EK27_7">7&#160;</span>Byssus varia de Ægypto texta est tibi in velum ut poneretur in malo: hyacinthus et purpura de insulis Elisa facta sunt operimentum tuum. <span class="Versetto" id="EK27_8">8&#160;</span>Habitatores Sidonis et Aradii fuerunt remiges tui: sapientes tui, Tyre, facti sunt gubernatores tui. <span class="Versetto" id="EK27_9">9&#160;</span>Senes Giblii et prudentes ejus habuerunt nautas ad ministerium variæ supellectilis tuæ: omnes naves maris, et nautæ earum, fuerunt in populo negotiationis tuæ. <span class="Versetto" id="EK27_10">10&#160;</span>Persæ, et Lydii, et Libyes erant in exercitu tuo viri bellatores tui: clypeum et galeam suspenderunt in te pro ornatu tuo. <span class="Versetto" id="EK27_11">11&#160;</span>Filii Aradii cum exercitu tuo erant super muros tuos in circuitu: sed et Pigmæi qui erant in turribus tuis, pharetras suas suspenderunt in muris tuis per gyrum: ipsi compleverunt pulchritudinem tuam. <span class="Versetto" id="EK27_12">12&#160;</span>Carthaginenses negotiatores tui, a multitudine cunctarum divitiarum, argento, ferro, stanno, plumboque repleverunt nundinas tuas. <span class="Versetto" id="EK27_13">13&#160;</span>Græcia, Thubal, et Mosoch, ipsi institores tui: mancipia, et vasa ærea advexerunt populo tuo. <span class="Versetto" id="EK27_14">14&#160;</span>De domo Thogorma, equos, et equites, et mulos adduxerunt ad forum tuum. <span class="Versetto" id="EK27_15">15&#160;</span>Filii Dedan negotiatores tui; insulæ multæ, negotiatio manus tuæ: dentes eburneos et hebeninos commutaverunt in pretio tuo. <span class="Versetto" id="EK27_16">16&#160;</span>Syrus negotiator tuus propter multitudinem operum tuorum: gemmam, et purpuram, et scutulata, et byssum, et sericum, et chodchod proposuerunt in mercatu tuo. <span class="Versetto" id="EK27_17">17&#160;</span>Juda et terra Israël, ipsi institores tui in frumento primo: balsamum, et mel, et oleum, et resinam proposuerunt in nundinis tuis. <span class="Versetto" id="EK27_18">18&#160;</span>Damascenus negotiator tuus in multitudine operum tuorum, in multitudine diversarum opum, in vino pingui, in lanis coloris optimi. <span class="Versetto" id="EK27_19">19&#160;</span>Dan, et Græcia, et Mosel, in nundinis tuis proposuerunt ferrum fabrefactum: stacte et calamus in negotiatione tua. <span class="Versetto" id="EK27_20">20&#160;</span>Dedan institores tui in tapetibus ad sedendum. <span class="Versetto" id="EK27_21">21&#160;</span>Arabia et universi principes Cedar, ipsi negotiatores manus tuæ: cum agnis, et arietibus, et hædis, venerunt ad te negotiatores tui. <span class="Versetto" id="EK27_22">22&#160;</span>Venditores Saba et Reema, ipsi negotiatores tui: cum universis primis aromatibus, et lapide pretioso, et auro, quod proposuerunt in mercatu tuo. <span class="Versetto" id="EK27_23">23&#160;</span>Haran, et Chene, et Eden, negotiatores tui; Saba, Assur, et Chelmad venditores tui. <span class="Versetto" id="EK27_24">24&#160;</span>Ipsi negotiatores tui multifariam, involucris hyacinthi, et polymitorum, gazarumque pretiosarum, quæ obvolutæ et astrictæ erant funibus: cedros quoque habebant in negotiationibus tuis. <span class="Versetto" id="EK27_25">25&#160;</span>Naves maris, principes tui in negotiatione tua: et repleta es, et glorificata nimis in corde maris.] <span class="Versetto" id="EK27_26">26&#160;</span>[In aquis multis adduxerunt te remiges tui: ventus auster contrivit te in corde maris. <span class="Versetto" id="EK27_27">27&#160;</span>Divitiæ tuæ, et thesauri tui, et multiplex instrumentum tuum: nautæ tui et gubernatores tui, qui tenebant supellectilem tuam, et populo tuo præerant: viri quoque bellatores tui, qui erant in te, cum universa multitudine tua quæ est in medio tui, cadent in corde maris in die ruinæ tuæ: <span class="Versetto" id="EK27_28">28&#160;</span>a sonitu clamoris gubernatorum tuorum conturbabuntur classes. <span class="Versetto" id="EK27_29">29&#160;</span>Et descendent de navibus suis omnes qui tenebant remum: nautæ et universi gubernatores maris in terra stabunt. <span class="Versetto" id="EK27_30">30&#160;</span>Et ejulabunt super te voce magna: et clamabunt amare, et superjacient pulverem capitibus suis, et cinere conspergentur. <span class="Versetto" id="EK27_31">31&#160;</span>Et radent super te calvitium, et accingentur ciliciis: et plorabunt te in amaritudine animæ, ploratu amarissimo. <span class="Versetto" id="EK27_32">32&#160;</span>Et assument super te carmen lugubre, et plangent te: Quæ est ut Tyrus, quæ obmutuit in medio maris? <span class="Versetto" id="EK27_33">33&#160;</span>Quæ in exitu negotiationum tuarum de mari implesti populos multos: in multitudine divitiarum tuarum, et populorum tuorum, ditasti reges terræ. <span class="Versetto" id="EK27_34">34&#160;</span>Nunc contrita es a mari: in profundis aquarum opes tuæ, et omnis multitudo tua quæ erat in medio tui, ceciderunt. <span class="Versetto" id="EK27_35">35&#160;</span>Universi habitatores insularum obstupuerunt super te, et reges earum omnes tempestate perculsi mutaverunt vultus. <span class="Versetto" id="EK27_36">36&#160;</span>Negotiatores populorum sibilaverunt super te: ad nihilum deducta es, et non eris usque in perpetuum.]</p>

  <p class='pT4' id='EK28_0'>28</p>

  <p class='Normale'><span class="Versetto" id="EK28_1">1&#160;</span>Et factus est sermo Domini ad me, dicens: <span class="Versetto" id="EK28_2">2&#160;</span>Fili hominis, dic principi Tyri: [Hæc dicit Dominus Deus: Eo quod elevatum est cor tuum, et dixisti: Deus ego sum, et in cathedra Dei sedi in corde maris, cum sis homo, et non deus: et dedisti cor tuum quasi cor Dei: <span class="Versetto" id="EK28_3">3&#160;</span>ecce sapientior es tu Daniele: omne secretum non est absconditum a te: <span class="Versetto" id="EK28_4">4&#160;</span>in sapientia et prudentia tua fecisti tibi fortitudinem, et acquisisti aurum et argentum in thesauris tuis: <span class="Versetto" id="EK28_5">5&#160;</span>in multitudine sapientiæ tuæ, et in negotiatione tua multiplicasti tibi fortitudinem, et elevatum est cor tuum in robore tuo: <span class="Versetto" id="EK28_6">6&#160;</span>propterea hæc dicit Dominus Deus: Eo quod elevatum est cor tuum quasi cor dei, <span class="Versetto" id="EK28_7">7&#160;</span>idcirco ecce ego adducam super te alienos, robustissimos gentium: et nudabunt gladios suos super pulchritudinem sapientiæ tuæ, et polluent decorem tuum. <span class="Versetto" id="EK28_8">8&#160;</span>Interficient, et detrahent te: et morieris in interitu occisorum in corde maris. <span class="Versetto" id="EK28_9">9&#160;</span>Numquid dicens loqueris: Deus ego sum, coram interficientibus te, cum sis homo, et non deus, in manu occidentium te? <span class="Versetto" id="EK28_10">10&#160;</span>Morte incircumcisorum morieris in manu alienorum, quia ego locutus sum, ait Dominus Deus.] <span class="Versetto" id="EK28_11">11&#160;</span>Et factus est sermo Domini ad me, dicens: Fili hominis, leva planctum super regem Tyri, <span class="Versetto" id="EK28_12">12&#160;</span>et dices ei: [Hæc dicit Dominus Deus: Tu signaculum similitudinis, plenus sapientia, et perfectus decore. <span class="Versetto" id="EK28_13">13&#160;</span>In deliciis paradisi Dei fuisti: omnis lapis pretiosus operimentum tuum, sardius, topazius, et jaspis, chrysolithus, et onyx, et beryllus, sapphirus, et carbunculus, et smaragdus: aurum, opus decoris tui: et foramina tua, in die qua conditus es, præparata sunt. <span class="Versetto" id="EK28_14">14&#160;</span>Tu cherub extentus, et protegens, et posui te in monte sancto Dei: in medio lapidum ignitorum ambulasti, <span class="Versetto" id="EK28_15">15&#160;</span>perfectus in viis tuis a die conditionis tuæ, donec inventa est iniquitas in te. <span class="Versetto" id="EK28_16">16&#160;</span>In multitudine negotiationis tuæ repleta sunt interiora tua iniquitate, et peccasti: et ejeci te de monte Dei, et perdidi te, o cherub protegens, de medio lapidum ignitorum. <span class="Versetto" id="EK28_17">17&#160;</span>Et elevatum est cor tuum in decore tuo; perdidisti sapientiam tuam in decore tuo: in terram projeci te; ante faciem regum dedi te ut cernerent te. <span class="Versetto" id="EK28_18">18&#160;</span>In multitudine iniquitatum tuarum, et iniquitate negotiationis tuæ, polluisti sanctificationem tuam: producam ergo ignem de medio tui, qui comedat te, et dabo te in cinerem super terram, in conspectu omnium videntium te. <span class="Versetto" id="EK28_19">19&#160;</span>Omnes qui viderint te in gentibus, obstupescent super te: nihili factus es, et non eris in perpetuum.] <span class="Versetto" id="EK28_20">20&#160;</span>Et factus est sermo Domini ad me, dicens: <span class="Versetto" id="EK28_21">21&#160;</span>Fili hominis, pone faciem tuam contra Sidonem, et prophetabis de ea: <span class="Versetto" id="EK28_22">22&#160;</span>et dices: [Hæc dicit Dominus Deus: Ecce ego ad te, Sidon, et glorificabor in medio tui: et scient quia ego Dominus, cum fecero in ea judicia, et sanctificatus fuero in ea. <span class="Versetto" id="EK28_23">23&#160;</span>Et immittam ei pestilentiam, et sanguinem in plateis ejus: et corruent interfecti in medio ejus gladio per circuitum, et scient quia ego Dominus. <span class="Versetto" id="EK28_24">24&#160;</span>Et non erit ultra domui Israël offendiculum amaritudinis, et spina dolorem inferens undique per circuitum eorum qui adversantur eis: et scient quia ego Dominus Deus. <span class="Versetto" id="EK28_25">25&#160;</span>Hæc dicit Dominus Deus: Quando congregavero domum Israël de populis in quibus dispersi sunt, sanctificabor in eis coram gentibus: et habitabunt in terra sua, quam dedi servo meo Jacob: <span class="Versetto" id="EK28_26">26&#160;</span>et habitabunt in ea securi, et ædificabunt domos, et plantabunt vineas, et habitabunt confidenter, cum fecero judicia in omnibus qui adversantur eis per circuitum: et scient quia ego Dominus Deus eorum.]</p>

  <p class='pT4' id='EK29_0'>29</p>

  <p class='Normale'><span class="Versetto" id="EK29_1">1&#160;</span>In anno decimo, decimo mense, undecima die mensis, factum est verbum Domini ad me, dicens: <span class="Versetto" id="EK29_2">2&#160;</span>Fili hominis, pone faciem tuam contra Pharaonem regem Ægypti, et prophetabis de eo, et de Ægypto universa. <span class="Versetto" id="EK29_3">3&#160;</span>Loquere, et dices: [Hæc dicit Dominus Deus: Ecce ego ad te, Pharao rex Ægypti, draco magne, qui cubas in medio fluminum tuorum, et dicis: Meus est fluvius, et ego feci memetipsum. <span class="Versetto" id="EK29_4">4&#160;</span>Et ponam frenum in maxillis tuis, et agglutinabo pisces fluminum tuorum squamis tuis, et extraham te de medio fluminum tuorum, et universi pisces tui squamis tuis adhærebunt. <span class="Versetto" id="EK29_5">5&#160;</span>Et projiciam te in desertum, et omnes pisces fluminis tui: super faciem terræ cades; non colligeris, neque congregaberis: bestiis terræ et volatilibus cæli dedi te ad devorandum. <span class="Versetto" id="EK29_6">6&#160;</span>Et scient omnes habitatores Ægypti quia ego Dominus, pro eo quod fuisti baculus arundineus domui Israël: <span class="Versetto" id="EK29_7">7&#160;</span>quando apprehenderunt te manu, et confractus es, et lacerasti omnem humerum eorum: et innitentibus eis super te comminutus es, et dissolvisti omnes renes eorum. <span class="Versetto" id="EK29_8">8&#160;</span>Propterea hæc dicit Dominus Deus: Ecce ego adducam super te gladium, et interficiam de te hominem et jumentum. <span class="Versetto" id="EK29_9">9&#160;</span>Et erit terra Ægypti in desertum et in solitudinem: et scient quia ego Dominus, pro eo quod dixeris: Fluvius meus est, et ego feci eum. <span class="Versetto" id="EK29_10">10&#160;</span>Idcirco ecce ego ad te, et ad flumina tua: daboque terram Ægypti in solitudines, gladio dissipatam, a turre Syenes usque ad terminos Æthiopiæ. <span class="Versetto" id="EK29_11">11&#160;</span>Non pertransibit eam pes hominis, neque pes jumenti gradietur in ea, et non habitabitur quadraginta annis. <span class="Versetto" id="EK29_12">12&#160;</span>Daboque terram Ægypti desertam in medio terrarum desertarum, et civitates ejus in medio urbium subversarum, et erunt desolatæ quadraginta annis: et dispergam Ægyptios in nationes, et ventilabo eos in terras. <span class="Versetto" id="EK29_13">13&#160;</span>Quia hæc dicit Dominus Deus: Post finem quadraginta annorum congregabo Ægyptum de populis in quibus dispersi fuerant. <span class="Versetto" id="EK29_14">14&#160;</span>Et reducam captivitatem Ægypti, et collocabo eos in terra Phathures, in terra nativitatis suæ, et erunt ibi in regnum humile. <span class="Versetto" id="EK29_15">15&#160;</span>Inter cetera regna erit humillima, et non elevabitur ultra super nationes, et imminuam eos ne imperent gentibus. <span class="Versetto" id="EK29_16">16&#160;</span>Neque erunt ultra domui Israël in confidentia, docentes iniquitatem ut fugiant, et sequantur eos: et scient quia ego Dominus Deus.] <span class="Versetto" id="EK29_17">17&#160;</span>Et factum est in vigesimo et septimo anno, in primo, in una mensis: factum est verbum Domini ad me, dicens: <span class="Versetto" id="EK29_18">18&#160;</span>[Fili hominis, Nabuchodonosor rex Babylonis servire fecit exercitum suum servitute magna adversum Tyrum: omne caput decalvatum, et omnis humerus depilatus est: et merces non est reddita ei, neque exercitui ejus, de Tyro, pro servitute qua servivit mihi adversus eam. <span class="Versetto" id="EK29_19">19&#160;</span>Propterea hæc dicit Dominus Deus: Ecce ego dabo Nabuchodonosor regem Babylonis in terra Ægypti: et accipiet multitudinem ejus, et deprædabitur manubias ejus, et diripiet spolia ejus: et erit merces exercitui illius, <span class="Versetto" id="EK29_20">20&#160;</span>et operi quo servivit adversus eam: dedi ei terram Ægypti pro eo quod laboraverit mihi, ait Dominus Deus. <span class="Versetto" id="EK29_21">21&#160;</span>In die illo pullulabit cornu domui Israël, et tibi dabo apertum os in medio eorum, et scient quia ego Dominus.]</p>

  <p class='pT4' id='EK30_0'>30</p>

  <p class='Normale'><span class="Versetto" id="EK30_1">1&#160;</span>Et factum est verbum Domini ad me, dicens: <span class="Versetto" id="EK30_2">2&#160;</span>Fili hominis, propheta, et dic: [Hæc dicit Dominus Deus: Ululate: Væ, væ diei ! <span class="Versetto" id="EK30_3">3&#160;</span>quia juxta est dies, et appropinquat dies Domini, dies nubis: tempus gentium erit. <span class="Versetto" id="EK30_4">4&#160;</span>Et veniet gladius in Ægyptum, et erit pavor in Æthiopia, cum ceciderint vulnerati in Ægypto, et ablata fuerit multitudo illius, et destructa fundamenta ejus. <span class="Versetto" id="EK30_5">5&#160;</span>Æthiopia, et Libya, et Lydi, et omne reliquum vulgus, et Chub, et filii terræ fœderis, cum eis gladio cadent. <span class="Versetto" id="EK30_6">6&#160;</span>Hæc dicit Dominus Deus: Et corruent fulcientes Ægyptum, et destruetur superbia imperii ejus: a turre Syenes gladio cadent in ea, ait Dominus Deus exercituum. <span class="Versetto" id="EK30_7">7&#160;</span>Et dissipabuntur in medio terrarum desolatarum, et urbes ejus in medio civitatum desertarum erunt: <span class="Versetto" id="EK30_8">8&#160;</span>et scient quia ego Dominus, cum dedero ignem in Ægypto, et attriti fuerint omnes auxiliatores ejus. <span class="Versetto" id="EK30_9">9&#160;</span>In die illa egredientur nuntii a facie mea in trieribus ad conterendam Æthiopiæ confidentiam: et erit pavor in eis in die Ægypti, quia absque dubio veniet. <span class="Versetto" id="EK30_10">10&#160;</span>Hæc dicit Dominus Deus: Cessare faciam multitudinem Ægypti in manu Nabuchodonosor regis Babylonis. <span class="Versetto" id="EK30_11">11&#160;</span>Ipse et populus ejus cum eo, fortissimi gentium, adducentur ad disperdendam terram: et evaginabunt gladios suos super Ægyptum, et implebunt terram interfectis. <span class="Versetto" id="EK30_12">12&#160;</span>Et faciam alveos fluminum aridos, et tradam terram in manus pessimorum: et dissipabo terram et plenitudinem ejus manu alienorum: ego Dominus locutus sum. <span class="Versetto" id="EK30_13">13&#160;</span>Hæc dicit Dominus Deus: Et disperdam simulacra, et cessare faciam idola de Memphis: et dux de terra Ægypti non erit amplius, et dabo terrorem in terra Ægypti. <span class="Versetto" id="EK30_14">14&#160;</span>Et disperdam terram Phathures, et dabo ignem in Taphnis, et faciam judicia in Alexandria. <span class="Versetto" id="EK30_15">15&#160;</span>Et effundam indignationem meam super Pelusium, robur Ægypti, et interficiam multitudinem Alexandriæ. <span class="Versetto" id="EK30_16">16&#160;</span>Et dabo ignem in Ægypto: quasi parturiens dolebit Pelusium, et Alexandria erit dissipata, et in Memphis angustiæ quotidianæ. <span class="Versetto" id="EK30_17">17&#160;</span>Juvenes Heliopoleos et Bubasti gladio cadent, et ipsæ captivæ ducentur. <span class="Versetto" id="EK30_18">18&#160;</span>Et in Taphnis nigrescet dies, cum contrivero ibi sceptra Ægypti, et defecerit in ea superbia potentiæ ejus: ipsam nubes operiet, filiæ autem ejus in captivitatem ducentur. <span class="Versetto" id="EK30_19">19&#160;</span>Et judicia faciam in Ægypto: et scient quia ego Dominus.] <span class="Versetto" id="EK30_20">20&#160;</span>Et factum est in undecimo anno, in primo mense, in septima mensis: factum est verbum Domini ad me, dicens: <span class="Versetto" id="EK30_21">21&#160;</span>[Fili hominis, brachium Pharaonis regis Ægypti confregi, et ecce non est obvolutum ut restitueretur ei sanitas, ut ligaretur pannis, et fasciaretur linteolis, ut recepto robore posset tenere gladium. <span class="Versetto" id="EK30_22">22&#160;</span>Propterea hæc dicit Dominus Deus: Ecce ego ad Pharaonem regem Ægypti, et comminuam brachium ejus forte, sed confractum: et dejiciam gladium de manu ejus, <span class="Versetto" id="EK30_23">23&#160;</span>et dispergam Ægyptum in gentibus, et ventilabo eos in terris. <span class="Versetto" id="EK30_24">24&#160;</span>Et confortabo brachia regis Babylonis, daboque gladium meum in manu ejus, et confringam brachia Pharaonis, et gement gemitibus interfecti coram facie ejus. <span class="Versetto" id="EK30_25">25&#160;</span>Et confortabo brachia regis Babylonis, et brachia Pharaonis concident: et scient quia ego Dominus, cum dedero gladium meum in manu regis Babylonis, et extenderit eum super terram Ægypti. <span class="Versetto" id="EK30_26">26&#160;</span>Et dispergam Ægyptum in nationes, et ventilabo eos in terras: et scient quia ego Dominus.]</p>

  <p class='pT4' id='EK31_0'>31</p>

  <p class='Normale'><span class="Versetto" id="EK31_1">1&#160;</span>Et factum est in anno undecimo, tertio mense, una mensis: factum est verbum Domini ad me, dicens: <span class="Versetto" id="EK31_2">2&#160;</span>Fili hominis, dic Pharaoni regi Ægypti et populo ejus: [Cui similis factus es in magnitudine tua? <span class="Versetto" id="EK31_3">3&#160;</span>ecce Assur quasi cedrus in Libano, pulcher ramis, et frondibus nemorosus, excelsusque altitudine, et inter condensas frondes elevatum est cacumen ejus. <span class="Versetto" id="EK31_4">4&#160;</span>Aquæ nutrierunt illum; abyssus exaltavit illum: flumina ejus manabant in circuitu radicum ejus, et rivos suos emisit ad universa ligna regionis. <span class="Versetto" id="EK31_5">5&#160;</span>Propterea elevata est altitudo ejus super omnia ligna regionis, et multiplicata sunt arbusta ejus, et elevati sunt rami ejus præ aquis multis. <span class="Versetto" id="EK31_6">6&#160;</span>Cumque extendisset umbram suam, in ramis ejus fecerunt nidos omnia volatilia cæli: et sub frondibus ejus genuerunt omnes bestiæ saltuum, et sub umbraculo illius habitabat cœtus gentium plurimarum. <span class="Versetto" id="EK31_7">7&#160;</span>Eratque pulcherrimus in magnitudine sua, et in dilatatione arbustorum suorum: erat enim radix illius juxta aquas multas. <span class="Versetto" id="EK31_8">8&#160;</span>Cedri non fuerunt altiores illo in paradiso Dei; abietes non adæquaverunt summitatem ejus, et platani non fuerunt æquæ frondibus illius: omne lignum paradisi Dei non est assimilatum illi, et pulchritudini ejus. <span class="Versetto" id="EK31_9">9&#160;</span>Quoniam speciosum feci eum, et multis condensisque frondibus, et æmulata sunt eum omnia ligna voluptatis quæ erant in paradiso Dei.] <span class="Versetto" id="EK31_10">10&#160;</span>[Propterea hæc dicit Dominus Deus: Pro eo quod sublimatus est in altitudine, et dedit summitatem suam virentem atque condensam, et elevatum est cor ejus in altitudine sua: <span class="Versetto" id="EK31_11">11&#160;</span>tradidi eum in manu fortissimi gentium: faciens faciet ei: juxta impietatem ejus ejeci eum. <span class="Versetto" id="EK31_12">12&#160;</span>Et succident eum alieni, et crudelissimi nationum, et projicient eum super montes: et in cunctis convallibus corruent rami ejus, et confringentur arbusta ejus in universis rupibus terræ: et recedent de umbraculo ejus omnes populi terræ, et relinquent eum. <span class="Versetto" id="EK31_13">13&#160;</span>In ruina ejus habitaverunt omnia volatilia cæli, et in ramis ejus fuerunt universæ bestiæ regionis. <span class="Versetto" id="EK31_14">14&#160;</span>Quam ob rem non elevabuntur in altitudine sua omnia ligna aquarum, nec ponent sublimitatem suam inter nemorosa atque frondosa, nec stabunt in sublimitate sua omnia quæ irrigantur aquis: quia omnes traditi sunt in mortem ad terram ultimam, in medio filiorum hominum, ad eos qui descendunt in lacum. <span class="Versetto" id="EK31_15">15&#160;</span>Hæc dicit Dominus Deus: In die quando descendit ad inferos, induxi luctum: operui eum abysso, et prohibui flumina ejus, et coërcui aquas multas: contristatus est super eum Libanus, et omnia ligna agri concussa sunt. <span class="Versetto" id="EK31_16">16&#160;</span>A sonitu ruinæ ejus commovi gentes cum deducerem eum ad infernum cum his qui descendebant in lacum: et consolata sunt in terra infima omnia ligna voluptatis egregia atque præclara in Libano, universa quæ irrigabantur aquis. <span class="Versetto" id="EK31_17">17&#160;</span>Nam et ipsi cum eo descendent in infernum ad interfectos gladio: et brachium uniuscujusque sedebit sub umbraculo ejus in medio nationum. <span class="Versetto" id="EK31_18">18&#160;</span>Cui assimilatus es, o inclyte atque sublimis inter ligna voluptatis? ecce deductus es cum lignis voluptatis ad terram ultimam: in medio incircumcisorum dormies, cum eis qui interfecti sunt gladio: ipse est Pharao, et omnis multitudo ejus, dicit Dominus Deus.]</p>

  <p class='pT4' id='EK32_0'>32</p>

  <p class='Normale'><span class="Versetto" id="EK32_1">1&#160;</span>Et factum est, duodecimo anno, in mense duodecimo, in una mensis: factum est verbum Domini ad me, dicens: <span class="Versetto" id="EK32_2">2&#160;</span>Fili hominis, assume lamentum super Pharaonem regem Ægypti, et dices ad eum: [Leoni gentium assimilatus es, et draconi qui est in mari: et ventilabas cornu in fluminibus tuis, et conturbabas aquas pedibus tuis, et conculcabas flumina earum. <span class="Versetto" id="EK32_3">3&#160;</span>Propterea hæc dicit Dominus Deus: Expandam super te rete meum in multitudine populorum multorum, et extraham te in sagena mea. <span class="Versetto" id="EK32_4">4&#160;</span>Et projiciam te in terram; super faciem agri abjiciam te: et habitare faciam super te omnia volatilia cæli, et saturabo de te bestias universæ terræ. <span class="Versetto" id="EK32_5">5&#160;</span>Et dabo carnes tuas super montes, et implebo colles tuos sanie tua. <span class="Versetto" id="EK32_6">6&#160;</span>Et irrigabo terram fœtore sanguinis tui super montes, et valles implebuntur ex te. <span class="Versetto" id="EK32_7">7&#160;</span>Et operiam, cum extinctus fueris, cælum, et nigrescere faciam stellas ejus: solem nube tegam, et luna non dabit lumen suum. <span class="Versetto" id="EK32_8">8&#160;</span>Omnia luminaria cæli mœrere faciam super te, et dabo tenebras super terram tuam, dicit Dominus Deus, cum ceciderint vulnerati tui in medio terræ, ait Dominus Deus. <span class="Versetto" id="EK32_9">9&#160;</span>Et irritabo cor populorum multorum, cum induxero contritionem tuam in gentibus super terras quas nescis. <span class="Versetto" id="EK32_10">10&#160;</span>Et stupescere faciam super te populos multos, et reges eorum horrore nimio formidabunt super te, cum volare cœperit gladius meus super facies eorum: et obstupescent repente singuli pro anima sua in die ruinæ tuæ. <span class="Versetto" id="EK32_11">11&#160;</span>Quia hæc dicit Dominus Deus: Gladius regis Babylonis veniet tibi. <span class="Versetto" id="EK32_12">12&#160;</span>In gladiis fortium dejiciam multitudinem tuam: inexpugnabiles omnes gentes hæ, et vastabunt superbiam Ægypti, et dissipabitur multitudo ejus. <span class="Versetto" id="EK32_13">13&#160;</span>Et perdam omnia jumenta ejus, quæ erant super aquas plurimas: et non conturbabit eas pes hominis ultra, neque ungula jumentorum turbabit eas. <span class="Versetto" id="EK32_14">14&#160;</span>Tunc purissimas reddam aquas eorum, et flumina eorum quasi oleum adducam, ait Dominus Deus, <span class="Versetto" id="EK32_15">15&#160;</span>cum dedero terram Ægypti desolatam: deseretur autem terra a plenitudine sua quando percussero omnes habitatores ejus: et scient quia ego Dominus. <span class="Versetto" id="EK32_16">16&#160;</span>Planctus est, et plangent eum: filiæ gentium plangent eum: super Ægyptum et super multitudinem ejus plangent eum, ait Dominus Deus.] <span class="Versetto" id="EK32_17">17&#160;</span>Et factum est in duodecimo anno, in quintadecima mensis: factum est verbum Domini ad me, dicens: <span class="Versetto" id="EK32_18">18&#160;</span>[Fili hominis, cane lugubre super multitudinem Ægypti: et detrahe eam ipsam, et filias gentium robustarum, ad terram ultimam, cum his qui descendunt in lacum. <span class="Versetto" id="EK32_19">19&#160;</span>Quo pulchrior es? descende, et dormi cum incircumcisis. <span class="Versetto" id="EK32_20">20&#160;</span>In medio interfectorum gladio cadent; gladius datus est: attraxerunt eam et omnes populos ejus. <span class="Versetto" id="EK32_21">21&#160;</span>Loquentur ei potentissimi robustorum de medio inferni, qui cum auxiliatoribus ejus descenderunt, et dormierunt incircumcisi interfecti gladio. <span class="Versetto" id="EK32_22">22&#160;</span>Ibi Assur, et omnis multitudo ejus: in circuitu illius sepulchra ejus, omnes interfecti, et qui ceciderunt gladio. <span class="Versetto" id="EK32_23">23&#160;</span>Quorum data sunt sepulchra in novissimis laci, et facta est multitudo ejus per gyrum sepulchri ejus: universi interfecti, cadentesque gladio, qui dederant quondam formidinem in terra viventium. <span class="Versetto" id="EK32_24">24&#160;</span>Ibi Ælam, et omnis multitudo ejus per gyrum sepulchri sui: omnes hi interfecti, ruentesque gladio, qui descenderunt incircumcisi ad terram ultimam; qui posuerunt terrorem suum in terra viventium, et portaverunt ignominiam suam cum his qui descendunt in lacum. <span class="Versetto" id="EK32_25">25&#160;</span>In medio interfectorum posuerunt cubile ejus in universis populis ejus: in circuitu ejus sepulchrum illius: omnes hi incircumcisi, interfectique gladio. Dederunt enim terrorem suum in terra viventium, et portaverunt ignominiam suam cum his qui descendunt in lacum: in medio interfectorum positi sunt. <span class="Versetto" id="EK32_26">26&#160;</span>Ibi Mosoch et Thubal, et omnis multitudo ejus: in circuitu ejus sepulchra illius: omnes hi incircumcisi, interfectique et cadentes gladio, quia dederunt formidinem suam in terra viventium. <span class="Versetto" id="EK32_27">27&#160;</span>Et non dormient cum fortibus, cadentibusque, et incircumcisis, qui descenderunt ad infernum cum armis suis, et posuerunt gladios suos sub capitibus suis, et fuerunt iniquitates eorum in ossibus eorum: quia terror fortium facti sunt in terra viventium. <span class="Versetto" id="EK32_28">28&#160;</span>Et tu ergo in medio incircumcisorum contereris, et dormies cum interfectis gladio. <span class="Versetto" id="EK32_29">29&#160;</span>Ibi Idumæa, et reges ejus, et omnes duces ejus, qui dati sunt cum exercitu suo cum interfectis gladio, et qui cum incircumcisis dormierunt, et cum his qui descendunt in lacum. <span class="Versetto" id="EK32_30">30&#160;</span>Ibi principes aquilonis omnes, et universi venatores, qui deducti sunt cum interfectis, paventes, et in sua fortitudine confusi: qui dormierunt incircumcisi cum interfectis gladio, et portaverunt confusionem suam cum his qui descendunt in lacum. <span class="Versetto" id="EK32_31">31&#160;</span>Vidit eos Pharao, et consolatus est super universa multitudine sua, quæ interfecta est gladio: Pharao, et omnis exercitus ejus, ait Dominus Deus. <span class="Versetto" id="EK32_32">32&#160;</span>Quia dedi terrorem meum in terra viventium, et dormivit in medio incircumcisorum cum interfectis gladio: Pharao, et omnis multitudo ejus, ait Dominus Deus.]</p>

  <p class='pT4' id='EK33_0'>33</p>

  <p class='Normale'><span class="Versetto" id="EK33_1">1&#160;</span>Et factum est verbum Domini ad me, dicens: <span class="Versetto" id="EK33_2">2&#160;</span>Fili hominis, loquere ad filios populi tui, et dices ad eos: Terra, cum induxero super eam gladium, et tulerit populus terræ virum unum de novissimis suis, et constituerit eum super se speculatorem: <span class="Versetto" id="EK33_3">3&#160;</span>et ille viderit gladium venientem super terram, et cecinerit buccina, et annuntiaverit populo: <span class="Versetto" id="EK33_4">4&#160;</span>audiens autem quisquis ille est sonitum buccinæ, et non se observaverit, veneritque gladius, et tulerit eum: sanguis ipsius super caput ejus erit. <span class="Versetto" id="EK33_5">5&#160;</span>Sonum buccinæ audivit, et non se observavit: sanguis ejus in ipso erit. Si autem se custodierit, animam suam salvabit. <span class="Versetto" id="EK33_6">6&#160;</span>Quod si speculator viderit gladium venientem, et non insonuerit buccina, et populus se non custodierit, veneritque gladius, et tulerit de eis animam: ille quidem in iniquitate sua captus est; sanguinem autem ejus de manu speculatoris requiram. <span class="Versetto" id="EK33_7">7&#160;</span>Et tu, fili hominis, speculatorem dedi te domui Israël: audiens ergo ex ore meo sermonem, annuntiabis eis ex me. <span class="Versetto" id="EK33_8">8&#160;</span>Si me dicente ad impium: Impie, morte morieris: non fueris locutus ut se custodiat impius a via sua, ipse impius in iniquitate sua morietur; sanguinem autem ejus de manu tua requiram. <span class="Versetto" id="EK33_9">9&#160;</span>Si autem annuntiante te ad impium ut a viis suis convertatur, non fuerit conversus a via sua, ipse in iniquitate sua morietur, porro tu animam tuam liberasti. <span class="Versetto" id="EK33_10">10&#160;</span>Tu ergo, fili hominis, dic ad domum Israël: Sic locuti estis, dicentes: Iniquitates nostræ et peccata nostra super nos sunt, et in ipsis nos tabescimus: quomodo ergo vivere poterimus? <span class="Versetto" id="EK33_11">11&#160;</span>Dic ad eos: Vivo ego, dicit Dominus Deus, nolo mortem impii, sed ut convertatur impius a via sua, et vivat. Convertimini, convertimini a viis vestris pessimis, et quare moriemini, domus Israël? <span class="Versetto" id="EK33_12">12&#160;</span>Tu itaque, fili hominis, dic ad filios populi tui: Justitia justi non liberabit eum, in quacumque die peccaverit, et impietas impii non nocebit ei, in quacumque die conversus fuerit ab impietate sua: et justus non poterit vivere in justitia sua, in quacumque die peccaverit. <span class="Versetto" id="EK33_13">13&#160;</span>Etiamsi dixero justo quod vita vivat, et confisus in justitia sua fecerit iniquitatem, omnes justitiæ ejus oblivioni tradentur, et in iniquitate sua quam operatus est, in ipsa morietur. <span class="Versetto" id="EK33_14">14&#160;</span>Si autem dixero impio: Morte morieris: et egerit pœnitentiam a peccato suo, feceritque judicium et justitiam, <span class="Versetto" id="EK33_15">15&#160;</span>et pignus restituerit ille impius, rapinamque reddiderit, in mandatis vitæ ambulaverit, nec fecerit quidquam injustum: vita vivet, et non morietur. <span class="Versetto" id="EK33_16">16&#160;</span>Omnia peccata ejus quæ peccavit, non imputabuntur ei: judicium et justitiam fecit: vita vivet. <span class="Versetto" id="EK33_17">17&#160;</span>Et dixerunt filii populi tui: Non est æqui ponderis via Domini: et ipsorum via injusta est. <span class="Versetto" id="EK33_18">18&#160;</span>Cum enim recesserit justus a justitia sua, feceritque iniquitates, morietur in eis. <span class="Versetto" id="EK33_19">19&#160;</span>Et cum recesserit impius ab impietate sua, feceritque judicium et justitiam, vivet in eis. <span class="Versetto" id="EK33_20">20&#160;</span>Et dicitis: Non est recta via Domini. Unumquemque juxta vias suas judicabo de vobis, domus Israël. <span class="Versetto" id="EK33_21">21&#160;</span>Et factum est in duodecimo anno, in decimo mense, in quinta mensis transmigrationis nostræ, venit ad me qui fugerat de Jerusalem, dicens: Vastata est civitas. <span class="Versetto" id="EK33_22">22&#160;</span>Manus autem Domini facta fuerat ad me vespere, antequam veniret qui fugerat: aperuitque os meum donec veniret ad me mane: et aperto ore meo, non silui amplius. <span class="Versetto" id="EK33_23">23&#160;</span>Et factum est verbum Domini ad me, dicens: <span class="Versetto" id="EK33_24">24&#160;</span>Fili hominis, qui habitant in ruinosis his super humum Israël, loquentes aiunt: Unus erat Abraham, et hæreditate possedit terram: nos autem multi sumus: nobis data est terra in possessionem. <span class="Versetto" id="EK33_25">25&#160;</span>Idcirco dices ad eos: Hæc dicit Dominus Deus: Qui in sanguine comeditis, et oculos vestros levatis ad immunditias vestras, et sanguinem funditis, numquid terram hæreditate possidebitis? <span class="Versetto" id="EK33_26">26&#160;</span>stetistis in gladiis vestris, fecistis abominationes, et unusquisque uxorem proximi sui polluit: et terram hæreditate possidebitis? <span class="Versetto" id="EK33_27">27&#160;</span>Hæc dices ad eos: Sic dicit Dominus Deus: Vivo ego, quia qui in ruinosis habitant, gladio cadent: et qui in agro est, bestiis tradetur ad devorandum: qui autem in præsidiis et speluncis sunt, peste morientur. <span class="Versetto" id="EK33_28">28&#160;</span>Et dabo terram in solitudinem et in desertum, et deficiet superba fortitudo ejus: et desolabuntur montes Israël, eo quod nullus sit qui per eos transeat: <span class="Versetto" id="EK33_29">29&#160;</span>et scient quia ego Dominus, cum dedero terram eorum desolatam et desertam, propter universas abominationes suas quas operati sunt. <span class="Versetto" id="EK33_30">30&#160;</span>Et tu, fili hominis, filii populi tui, qui loquuntur de te juxta muros et in ostiis domorum, et dicunt unus ad alterum, vir ad proximum suum, loquentes: Venite, et audiamus quis sit sermo egrediens a Domino. <span class="Versetto" id="EK33_31">31&#160;</span>Et veniunt ad te, quasi si ingrediatur populus, et sedent coram te populus meus: et audiunt sermones tuos, et non faciunt eos: quia in canticum oris sui vertunt illos, et avaritiam suam sequitur cor eorum. <span class="Versetto" id="EK33_32">32&#160;</span>Et es eis quasi carmen musicum, quod suavi dulcique sono canitur: et audiunt verba tua, et non faciunt ea. <span class="Versetto" id="EK33_33">33&#160;</span>Et cum venerit quod prædictum est (ecce enim venit), tunc scient quod prophetes fuerit inter eos.</p>

  <p class='pT4' id='EK34_0'>34</p>

  <p class='Normale'><span class="Versetto" id="EK34_1">1&#160;</span>Et factum est verbum Domini ad me, dicens: <span class="Versetto" id="EK34_2">2&#160;</span>Fili hominis, propheta de pastoribus Israël: propheta, et dices pastoribus: [Hæc dicit Dominus Deus: Væ pastoribus Israël, qui pascebant semetipsos ! nonne greges a pastoribus pascuntur? <span class="Versetto" id="EK34_3">3&#160;</span>Lac comedebatis, et lanis operiebamini, et quod crassum erat occidebatis: gregem autem meum non pascebatis. <span class="Versetto" id="EK34_4">4&#160;</span>Quod infirmum fuit non consolidastis, et quod ægrotum non sanastis: quod confractum est non alligastis, et quod abjectum est non reduxistis, et quod perierat non quæsistis: sed cum austeritate imperabatis eis, et cum potentia. <span class="Versetto" id="EK34_5">5&#160;</span>Et dispersæ sunt oves meæ, eo quod non esset pastor: et factæ sunt in devorationem omnium bestiarum agri, et dispersæ sunt. <span class="Versetto" id="EK34_6">6&#160;</span>Erraverunt greges mei in cunctis montibus, et in universo colle excelso: et super omnem faciem terræ dispersi sunt greges mei, et non erat qui requireret: non erat, inquam, qui requireret. <span class="Versetto" id="EK34_7">7&#160;</span>Propterea, pastores, audite verbum Domini. <span class="Versetto" id="EK34_8">8&#160;</span>Vivo ego, dicit Dominus Deus, quia pro eo quod facti sunt greges mei in rapinam, et oves meæ in devorationem omnium bestiarum agri, eo quod non esset pastor: neque enim quæsierunt pastores mei gregem meum, sed pascebant pastores semetipsos, et greges meos non pascebant: <span class="Versetto" id="EK34_9">9&#160;</span>propterea, pastores, audite verbum Domini. <span class="Versetto" id="EK34_10">10&#160;</span>Hæc dicit Dominus Deus: Ecce ego ipse super pastores: requiram gregem meum de manu eorum, et cessare faciam eos, ut ultra non pascant gregem, nec pascant amplius pastores semetipsos: et liberabo gregem meum de ore eorum, et non erit ultra eis in escam.] <span class="Versetto" id="EK34_11">11&#160;</span>[Quia hæc dicit Dominus Deus: Ecce ego ipse requiram oves meas, et visitabo eas. <span class="Versetto" id="EK34_12">12&#160;</span>Sicut visitat pastor gregem suum, in die quando fuerit in medio ovium suarum dissipatarum, sic visitabo oves meas, et liberabo eas de omnibus locis in quibus dispersæ fuerant in die nubis et caliginis. <span class="Versetto" id="EK34_13">13&#160;</span>Et educam eas de populis, et congregabo eas de terris, et inducam eas in terram suam, et pascam eas in montibus Israël, in rivis, et in cunctis sedibus terræ. <span class="Versetto" id="EK34_14">14&#160;</span>In pascuis uberrimis pascam eas, et in montibus excelsis Israël erunt pascua earum: ibi requiescent in herbis virentibus, et in pascuis pinguibus pascentur super montes Israël. <span class="Versetto" id="EK34_15">15&#160;</span>Ego pascam oves meas, et ego eas accubare faciam, dicit Dominus Deus. <span class="Versetto" id="EK34_16">16&#160;</span>Quod perierat requiram, et quod abjectum erat reducam, et quod confractum fuerat alligabo, et quod infirmum fuerat consolidabo, et quod pingue et forte custodiam: et pascam illas in judicio. <span class="Versetto" id="EK34_17">17&#160;</span>Vos autem, greges mei, hæc dicit Dominus Deus: Ecce ego judico inter pecus et pecus, arietum et hircorum. <span class="Versetto" id="EK34_18">18&#160;</span>Nonne satis vobis erat pascua bona depasci? insuper et reliquias pascuarum vestrarum conculcastis pedibus vestris: et cum purissimam aquam biberetis, reliquam pedibus vestris turbabatis: <span class="Versetto" id="EK34_19">19&#160;</span>et oves meæ his quæ conculcata pedibus vestris fuerant, pascebantur: et quæ pedes vestri turbaverant, hæc bibebant. <span class="Versetto" id="EK34_20">20&#160;</span>Propterea hæc dicit Dominus Deus ad vos: Ecce ego ipse judico inter pecus pingue et macilentum: <span class="Versetto" id="EK34_21">21&#160;</span>pro eo quod lateribus et humeris impingebatis, et cornibus vestris ventilabatis omnia infirma pecora, donec dispergerentur foras, <span class="Versetto" id="EK34_22">22&#160;</span>salvabo gregem meum, et non erit ultra in rapinam, et judicabo inter pecus et pecus.] <span class="Versetto" id="EK34_23">23&#160;</span>[Et suscitabo super eas pastorem unum qui pascat eas, servum meum David: ipse pascet eas, et ipse erit eis in pastorem. <span class="Versetto" id="EK34_24">24&#160;</span>Ego autem Dominus ero eis in Deum, et servus meus David princeps in medio eorum: ego Dominus locutus sum. <span class="Versetto" id="EK34_25">25&#160;</span>Et faciam cum eis pactum pacis, et cessare faciam bestias pessimas de terra: et qui habitant in deserto, securi dormient in saltibus. <span class="Versetto" id="EK34_26">26&#160;</span>Et ponam eos in circuitu collis mei benedictionem, et deducam imbrem in tempore suo: pluviæ benedictionis erunt. <span class="Versetto" id="EK34_27">27&#160;</span>Et dabit lignum agri fructum suum, et terra dabit germen suum, et erunt in terra sua absque timore: et scient quia ego Dominus, cum contrivero catenas jugi eorum, et eruero eos de manu imperantium sibi. <span class="Versetto" id="EK34_28">28&#160;</span>Et non erunt ultra in rapinam in gentibus, neque bestiæ terræ devorabunt eos: sed habitabunt confidenter absque ullo terrore. <span class="Versetto" id="EK34_29">29&#160;</span>Et suscitabo eis germen nominatum, et non erunt ultra imminuti fame in terra, neque portabunt ultra opprobrium gentium. <span class="Versetto" id="EK34_30">30&#160;</span>Et scient quia ego Dominus Deus eorum cum eis, et ipsi populus meus domus Israël, ait Dominus Deus. <span class="Versetto" id="EK34_31">31&#160;</span>Vos autem, greges mei, greges pascuæ meæ, homines estis: et ego Dominus Deus vester, dicit Dominus Deus.]</p>

  <p class='pT4' id='EK35_0'>35</p>

  <p class='Normale'><span class="Versetto" id="EK35_1">1&#160;</span>Et factus est sermo Domini ad me, dicens: <span class="Versetto" id="EK35_2">2&#160;</span>Fili hominis, pone faciem tuam adversum montem Seir, et prophetabis de eo, et dices illi: <span class="Versetto" id="EK35_3">3&#160;</span>[Hæc dicit Dominus Deus: Ecce ego ad te, mons Seir: et extendam manum meam super te, et dabo te desolatum atque desertum. <span class="Versetto" id="EK35_4">4&#160;</span>Urbes tuas demoliar, et tu desertus eris: et scies quia ego Dominus. <span class="Versetto" id="EK35_5">5&#160;</span>Eo quod fueris inimicus sempiternus, et concluseris filios Israël in manus gladii in tempore afflictionis eorum, in tempore iniquitatis extremæ: <span class="Versetto" id="EK35_6">6&#160;</span>propterea vivo ego, dicit Dominus Deus, quoniam sanguini tradam te, et sanguis te persequetur: et cum sanguinem oderis, sanguis persequetur te. <span class="Versetto" id="EK35_7">7&#160;</span>Et dabo montem Seir desolatum atque desertum, et auferam de eo euntem et redeuntem. <span class="Versetto" id="EK35_8">8&#160;</span>Et implebo montes ejus occisorum suorum: in collibus tuis, et in vallibus tuis atque in torrentibus, interfecti gladio cadent. <span class="Versetto" id="EK35_9">9&#160;</span>In solitudines sempiternas tradam te, et civitates tuæ non habitabuntur: et scietis quia ego Dominus Deus. <span class="Versetto" id="EK35_10">10&#160;</span>Eo quod dixeris: Duæ gentes et duæ terræ meæ erunt, et hæreditate possidebo eas, cum Dominus esset ibi: <span class="Versetto" id="EK35_11">11&#160;</span>propterea vivo ego, dicit Dominus Deus, quia faciam juxta iram tuam, et secundum zelum tuum, quem fecisti odio habens eos: et notus efficiar per eos, cum te judicavero. <span class="Versetto" id="EK35_12">12&#160;</span>Et scies quia ego Dominus audivi universa opprobria tua quæ locutus es de montibus Israël, dicens: Deserti; nobis ad devorandum dati sunt. <span class="Versetto" id="EK35_13">13&#160;</span>Et insurrexistis super me ore vestro, et derogastis adversum me verba vestra: ego audivi. <span class="Versetto" id="EK35_14">14&#160;</span>Hæc dicit Dominus Deus: Lætante universa terra, in solitudinem te redigam: <span class="Versetto" id="EK35_15">15&#160;</span>sicuti gavisus es super hæreditatem domus Israël eo quod fuerit dissipata, sic faciam tibi: dissipatus eris, mons Seir, et Idumæa omnis: et scient quia ego Dominus.]</p>

  <p class='pT4' id='EK36_0'>36</p>

  <p class='Normale'><span class="Versetto" id="EK36_1">1&#160;</span>Tu autem, fili hominis, propheta super montes Israël, et dices: [Montes Israël, audite verbum Domini. <span class="Versetto" id="EK36_2">2&#160;</span>Hæc dicit Dominus Deus: Eo quod dixerit inimicus de vobis: Euge, altitudines sempiternæ in hæreditatem datæ sunt nobis: <span class="Versetto" id="EK36_3">3&#160;</span>propterea vaticinare, et dic: Hæc dicit Dominus Deus: Pro eo quod desolati estis, et conculcati per circuitum, et facti in hæreditatem reliquis gentibus, et ascendistis super labium linguæ et opprobrium populi, <span class="Versetto" id="EK36_4">4&#160;</span>propterea, montes Israël, audite verbum Domini Dei. Hæc dicit Dominus Deus montibus et collibus, torrentibus, vallibusque et desertis, parietinis et urbibus derelictis, quæ depopulatæ sunt et subsannatæ a reliquis gentibus per circuitum. <span class="Versetto" id="EK36_5">5&#160;</span>Propterea hæc dicit Dominus Deus: Quoniam in igne zeli mei locutus sum de reliquis gentibus, et de Idumæa universa, quæ dederunt terram meam sibi in hæreditatem cum gaudio, et toto corde et ex animo, et ejecerunt eam ut vastarent: <span class="Versetto" id="EK36_6">6&#160;</span>idcirco vaticinare super humum Israël, et dices montibus et collibus, jugis et vallibus: Hæc dicit Dominus Deus: Ecce ego in zelo meo et in furore meo locutus sum, eo quod confusionem gentium sustinueritis. <span class="Versetto" id="EK36_7">7&#160;</span>Idcirco hæc dicit Dominus Deus: Ego levavi manum meam, ut gentes quæ in circuitu vestro sunt, ipsæ confusionem suam portent. <span class="Versetto" id="EK36_8">8&#160;</span>Vos autem, montes Israël, ramos vestros germinetis, et fructum vestrum afferatis populo meo Israël: prope enim est ut veniat. <span class="Versetto" id="EK36_9">9&#160;</span>Quia ecce ego ad vos, et convertar ad vos: et arabimini, et accipietis sementem. <span class="Versetto" id="EK36_10">10&#160;</span>Et multiplicabo in vobis homines, omnemque domum Israël: et habitabuntur civitates, et ruinosa instaurabuntur. <span class="Versetto" id="EK36_11">11&#160;</span>Et replebo vos hominibus et jumentis, et multiplicabuntur, et crescent: et habitare vos faciam sicut a principio, bonisque donabo majoribus quam habuistis ab initio: et scietis quia ego Dominus. <span class="Versetto" id="EK36_12">12&#160;</span>Et adducam super vos homines, populum meum Israël, et hæreditate possidebunt te: et eris eis in hæreditatem, et non addes ultra ut absque eis sis. <span class="Versetto" id="EK36_13">13&#160;</span>Hæc dicit Dominus Deus: Pro eo quod dicunt de vobis: Devoratrix hominum es, et suffocans gentem tuam: <span class="Versetto" id="EK36_14">14&#160;</span>propterea homines non comedes amplius, et gentem tuam non necabis ultra, ait Dominus Deus. <span class="Versetto" id="EK36_15">15&#160;</span>Nec auditam faciam in te amplius confusionem gentium, et opprobrium populorum nequaquam portabis: et gentem tuam non amittes amplius, ait Dominus Deus.] <span class="Versetto" id="EK36_16">16&#160;</span>Et factum est verbum Domini ad me, dicens: <span class="Versetto" id="EK36_17">17&#160;</span>[Fili hominis, domus Israël habitaverunt in humo sua, et polluerunt eam in viis suis et in studiis suis: juxta immunditiam menstruatæ facta est via eorum coram me. <span class="Versetto" id="EK36_18">18&#160;</span>Et effudi indignationem meam super eos pro sanguine quem fuderunt super terram, et in idolis suis polluerunt eam. <span class="Versetto" id="EK36_19">19&#160;</span>Et dispersi eos in gentes, et ventilati sunt in terras: juxta vias eorum et adinventiones eorum judicavi eos. <span class="Versetto" id="EK36_20">20&#160;</span>Et ingressi sunt ad gentes ad quas introierunt: et polluerunt nomen sanctum meum, cum diceretur de eis: Populus Domini iste est, et de terra ejus egressi sunt. <span class="Versetto" id="EK36_21">21&#160;</span>Et peperci nomini sancto meo, quod polluerat domus Israël in gentibus ad quas ingressi sunt. <span class="Versetto" id="EK36_22">22&#160;</span>Idcirco dices domui Israël: Hæc dicit Dominus Deus: Non propter vos ego faciam, domus Israël, sed propter nomen sanctum meum, quod polluistis in gentibus ad quas intrastis. <span class="Versetto" id="EK36_23">23&#160;</span>Et sanctificabo nomen meum magnum quod pollutum est inter gentes, quod polluistis in medio earum: ut sciant gentes quia ego Dominus, ait Dominus exercituum, cum sanctificatus fuero in vobis coram eis. <span class="Versetto" id="EK36_24">24&#160;</span>Tollam quippe vos de gentibus, et congregabo vos de universis terris, et adducam vos in terram vestram. <span class="Versetto" id="EK36_25">25&#160;</span>Et effundam super vos aquam mundam, et mundabimini ab omnibus inquinamentis vestris, et ab universis idolis vestris mundabo vos. <span class="Versetto" id="EK36_26">26&#160;</span>Et dabo vobis cor novum, et spiritum novum ponam in medio vestri: et auferam cor lapideum de carne vestra, et dabo vobis cor carneum. <span class="Versetto" id="EK36_27">27&#160;</span>Et spiritum meum ponam in medio vestri: et faciam ut in præceptis meis ambuletis, et judicia mea custodiatis et operemini. <span class="Versetto" id="EK36_28">28&#160;</span>Et habitabitis in terra quam dedi patribus vestris: et eritis mihi in populum, et ego ero vobis in Deum. <span class="Versetto" id="EK36_29">29&#160;</span>Et salvabo vos ex universis inquinamentis vestris: et vocabo frumentum et multiplicabo illud, et non imponam vobis famem. <span class="Versetto" id="EK36_30">30&#160;</span>Et multiplicabo fructum ligni, et genimina agri, ut non portetis ultra opprobrium famis in gentibus. <span class="Versetto" id="EK36_31">31&#160;</span>Et recordabimini viarum vestrarum pessimarum, studiorumque non bonorum: et displicebunt vobis iniquitates vestræ et scelera vestra. <span class="Versetto" id="EK36_32">32&#160;</span>Non propter vos ego faciam, ait Dominus Deus, notum sit vobis: confundimini, et erubescite super viis vestris, domus Israël.] <span class="Versetto" id="EK36_33">33&#160;</span>[Hæc dicit Dominus Deus: In die qua mundavero vos ex omnibus iniquitatibus vestris, et inhabitari fecero urbes, et instauravero ruinosa, <span class="Versetto" id="EK36_34">34&#160;</span>et terra deserta fuerit exculta, quæ quondam erat desolata in oculis omnis viatoris, <span class="Versetto" id="EK36_35">35&#160;</span>dicent: Terra illa inculta facta est ut hortus voluptatis: et civitates desertæ, et destitutæ atque suffossæ, munitæ sederunt. <span class="Versetto" id="EK36_36">36&#160;</span>Et scient gentes quæcumque derelictæ fuerint in circuitu vestro, quia ego Dominus ædificavi dissipata, plantavique inculta: ego Dominus locutus sim, et fecerim. <span class="Versetto" id="EK36_37">37&#160;</span>Hæc dicit Dominus Deus: Adhuc in hoc invenient me domus Israël, ut faciam eis: multiplicabo eos sicut gregem hominum, <span class="Versetto" id="EK36_38">38&#160;</span>ut gregem sanctum, ut gregem Jerusalem in solemnitatibus ejus: sic erunt civitates desertæ, plenæ gregibus hominum: et scient quia ego Dominus.]</p>

  <p class='pT4' id='EK37_0'>37</p>

  <p class='Normale'><span class="Versetto" id="EK37_1">1&#160;</span>Facta est super me manus Domini, et eduxit me in spiritu Domini, et dimisit me in medio campi qui erat plenus ossibus. <span class="Versetto" id="EK37_2">2&#160;</span>Et circumduxit me per ea in gyro: erant autem multa valde super faciem campi, siccaque vehementer. <span class="Versetto" id="EK37_3">3&#160;</span>Et dixit ad me: Fili hominis, putasne vivent ossa ista? Et dixi: Domine Deus, tu nosti. <span class="Versetto" id="EK37_4">4&#160;</span>Et dixit ad me: Vaticinare de ossibus istis, et dices eis: Ossa arida, audite verbum Domini. <span class="Versetto" id="EK37_5">5&#160;</span>Hæc dicit Dominus Deus ossibus his: Ecce ego intromittam in vos spiritum, et vivetis. <span class="Versetto" id="EK37_6">6&#160;</span>Et dabo super vos nervos, et succrescere faciam super vos carnes, et superextendam in vobis cutem, et dabo vobis spiritum, et vivetis: et scietis quia ego Dominus. <span class="Versetto" id="EK37_7">7&#160;</span>Et prophetavi sicut præceperat mihi: factus est autem sonitus, prophetante me, et ecce commotio: et accesserunt ossa ad ossa, unumquodque ad juncturam suam. <span class="Versetto" id="EK37_8">8&#160;</span>Et vidi, et ecce super ea nervi et carnes ascenderunt, et extenta est in eis cutis desuper: et spiritum non habebant. <span class="Versetto" id="EK37_9">9&#160;</span>Et dixit ad me: Vaticinare ad spiritum: vaticinare, fili hominis, et dices ad spiritum: Hæc dicit Dominus Deus: A quatuor ventis veni, spiritus, et insuffla super interfectos istos, et reviviscant. <span class="Versetto" id="EK37_10">10&#160;</span>Et prophetavi sicut præceperat mihi: et ingressus est in ea spiritus, et vixerunt: steteruntque super pedes suos, exercitus grandis nimis valde. <span class="Versetto" id="EK37_11">11&#160;</span>Et dixit ad me: Fili hominis, ossa hæc universa, domus Israël est. Ipsi dicunt: Aruerunt ossa nostra, et periit spes nostra, et abscissi sumus. <span class="Versetto" id="EK37_12">12&#160;</span>Propterea vaticinare, et dices ad eos: Hæc dicit Dominus Deus: Ecce ego aperiam tumulos vestros, et educam vos de sepulchris vestris, populus meus, et inducam vos in terram Israël. <span class="Versetto" id="EK37_13">13&#160;</span>Et scietis quia ego Dominus, cum aperuero sepulchra vestra, et eduxero vos de tumulis vestris, popule meus, <span class="Versetto" id="EK37_14">14&#160;</span>et dedero spiritum meum in vobis, et vixeritis: et requiescere vos faciam super humum vestram, et scietis quia ego Dominus locutus sum, et feci, ait Dominus Deus. <span class="Versetto" id="EK37_15">15&#160;</span>Et factus est sermo Domini ad me, dicens: <span class="Versetto" id="EK37_16">16&#160;</span>Et tu, fili hominis, sume tibi lignum unum, et scribe super illud: Judæ, et filiorum Israël sociorum ejus: et tolle lignum alterum, et scribe super illud: Joseph, ligno Ephraim, et cunctæ domui Israël sociorumque ejus. <span class="Versetto" id="EK37_17">17&#160;</span>Et adjunge illa unum ad alterum tibi in lignum unum: et erunt in unionem in manu tua. <span class="Versetto" id="EK37_18">18&#160;</span>Cum autem dixerint ad te filii populi tui, loquentes: Nonne indicas nobis quid in his tibi velis? <span class="Versetto" id="EK37_19">19&#160;</span>loqueris ad eos: Hæc dicit Dominus Deus: Ecce ego assumam lignum Joseph, quod est in manu Ephraim, et tribus Israël, quæ sunt ei adjunctæ, et dabo eas pariter cum ligno Juda, et faciam eas in lignum unum: et erunt unum in manu ejus. <span class="Versetto" id="EK37_20">20&#160;</span>Erunt autem ligna super quæ scripseris in manu tua in oculis eorum. <span class="Versetto" id="EK37_21">21&#160;</span>Et dices ad eos: Hæc dicit Dominus Deus: Ecce ego assumam filios Israël de medio nationum ad quas abierunt: et congregabo eos undique, et adducam eos ad humum suam. <span class="Versetto" id="EK37_22">22&#160;</span>Et faciam eos in gentem unam in terra in montibus Israël, et rex unus erit omnibus imperans: et non erunt ultra duæ gentes, nec dividentur amplius in duo regna, <span class="Versetto" id="EK37_23">23&#160;</span>neque polluentur ultra in idolis suis, et abominationibus suis, et cunctis iniquitatibus suis: et salvos eos faciam de universis sedibus in quibus peccaverunt, et emundabo eos: et erunt mihi populus, et ego ero eis Deus. <span class="Versetto" id="EK37_24">24&#160;</span>Et servus meus David rex super eos, et pastor unus erit omnium eorum. In judiciis meis ambulabunt, et mandata mea custodient, et facient ea: <span class="Versetto" id="EK37_25">25&#160;</span>et habitabunt super terram quam dedi servo meo Jacob, in qua habitaverunt patres vestri: et habitabunt super eam ipsi, et filii eorum, et filii filiorum eorum, usque in sempiternum: et David servus meus princeps eorum in perpetuum. <span class="Versetto" id="EK37_26">26&#160;</span>Et percutiam illis fœdus pacis: pactum sempiternum erit eis. Et fundabo eos, et multiplicabo, et dabo sanctificationem meam in medio eorum in perpetuum. <span class="Versetto" id="EK37_27">27&#160;</span>Et erit tabernaculum meum in eis: et ero eis Deus, et ipsi erunt mihi populus. <span class="Versetto" id="EK37_28">28&#160;</span>Et scient gentes quia ego Dominus sanctificator Israël, cum fuerit sanctificatio mea in medio eorum in perpetuum.</p>

  <p class='pT4' id='EK38_0'>38</p>

  <p class='Normale'><span class="Versetto" id="EK38_1">1&#160;</span>Et factus est sermo Domini ad me, dicens: <span class="Versetto" id="EK38_2">2&#160;</span>Fili hominis, pone faciem tuam contra Gog, terram Magog, principem capitis Mosoch et Thubal, et vaticinare de eo. <span class="Versetto" id="EK38_3">3&#160;</span>Et dices ad eum: [Hæc dicit Dominus Deus: Ecce ego ad te, Gog, principem capitis Mosoch et Thubal. <span class="Versetto" id="EK38_4">4&#160;</span>Et circumagam te, et ponam frenum in maxillis tuis: et educam te, et omnem exercitum tuum, equos et equites vestitos loricis universos, multitudinem magnam, hastam et clypeum arripientium et gladium. <span class="Versetto" id="EK38_5">5&#160;</span>Persæ, Æthiopes, et Libyes cum eis, omnes scutati et galeati. <span class="Versetto" id="EK38_6">6&#160;</span>Gomer et universa agmina ejus, domus Thogorma, latera aquilonis, et totum robur ejus, populique multi tecum. <span class="Versetto" id="EK38_7">7&#160;</span>Præpara et instrue te, et omnem multitudinem tuam quæ coacervata est ad te: et esto eis in præceptum. <span class="Versetto" id="EK38_8">8&#160;</span>Post dies multos visitaberis: in novissimo annorum venies ad terram quæ reversa est a gladio, et congregata est de populis multis ad montes Israël, qui fuerunt deserti jugiter: hæc de populis educta est, et habitabunt in ea confidenter universi. <span class="Versetto" id="EK38_9">9&#160;</span>Ascendens autem quasi tempestas venies, et quasi nubes, ut operias terram: tu et omnia agmina tua, et populi multi tecum.] <span class="Versetto" id="EK38_10">10&#160;</span>[Hæc dicit Dominus Deus: In die illa, ascendent sermones super cor tuum, et cogitabis cogitationem pessimam: <span class="Versetto" id="EK38_11">11&#160;</span>et dices: Ascendam ad terram absque muro: veniam ad quiescentes habitantesque secure: hi omnes habitant sine muro; vectes et portæ non sunt eis: <span class="Versetto" id="EK38_12">12&#160;</span>ut diripias spolia, et invadas prædam; ut inferas manum tuam super eos qui deserti fuerant, et postea restituti, et super populum qui est congregatus ex gentibus, qui possidere cœpit et esse habitator umbilici terræ. <span class="Versetto" id="EK38_13">13&#160;</span>Saba, et Dedan, et negotiatores Tharsis, et omnes leones ejus, dicent tibi: Numquid ad sumenda spolia tu venis? ecce ad diripiendam prædam congregasti multitudinem tuam, ut tollas argentum et aurum, et auferas supellectilem atque substantiam, et diripias manubias infinitas. <span class="Versetto" id="EK38_14">14&#160;</span>Propterea vaticinare, fili hominis, et dices ad Gog: Hæc dicit Dominus Deus: Numquid non in die illo, cum habitaverit populus meus Israël confidenter, scies? <span class="Versetto" id="EK38_15">15&#160;</span>Et venies de loco tuo a lateribus aquilonis, tu et populi multi tecum, ascensores equorum universi: cœtus magnus, et exercitus vehemens. <span class="Versetto" id="EK38_16">16&#160;</span>Et ascendes super populum meum Israël quasi nubes, ut operias terram. In novissimis diebus eris, et adducam te super terram meam: ut sciant gentes me cum sanctificatus fuero in te in oculis eorum, o Gog !] <span class="Versetto" id="EK38_17">17&#160;</span>[Hæc dicit Dominus Deus: Tu ergo ille es, de quo locutus sum in diebus antiquis in manu servorum meorum prophetarum Israël, qui prophetaverunt in diebus illorum temporum, ut adducerem te super eos. <span class="Versetto" id="EK38_18">18&#160;</span>Et erit in die illa, in die adventus Gog super terram Israël, ait Dominus Deus, ascendet indignatio mea in furore meo. <span class="Versetto" id="EK38_19">19&#160;</span>Et in zelo meo, in igne iræ meæ locutus sum, quia in die illa erit commotio magna super terram Israël: <span class="Versetto" id="EK38_20">20&#160;</span>et commovebuntur a facie mea pisces maris, et volucres cæli, et bestiæ agri, et omne reptile quod movetur super humum, cunctique homines qui sunt super faciem terræ: et subvertentur montes, et cadent sepes, et omnis murus corruet in terram. <span class="Versetto" id="EK38_21">21&#160;</span>Et convocabo adversus eum in cunctis montibus meis gladium, ait Dominus Deus: gladius uniuscujusque in fratrem suum dirigetur. <span class="Versetto" id="EK38_22">22&#160;</span>Et judicabo eum peste, et sanguine, et imbre vehementi, et lapidibus immensis: ignem et sulphur pluam super eum, et super exercitum ejus, et super populos multos qui sunt cum eo. <span class="Versetto" id="EK38_23">23&#160;</span>Et magnificabor, et sanctificabor, et notus ero in oculis multarum gentium: et scient quia ego Dominus.]</p>

  <p class='pT4' id='EK39_0'>39</p>

  <p class='Normale'><span class="Versetto" id="EK39_1">1&#160;</span>Tu autem, fili hominis, vaticinare adversum Gog, et dices: [Hæc dicit Dominus Deus: Ecce ego super te, Gog, principem capitis Mosoch et Thubal. <span class="Versetto" id="EK39_2">2&#160;</span>Et circumagam te, et educam te, et ascendere te faciam de lateribus aquilonis, et adducam te super montes Israël. <span class="Versetto" id="EK39_3">3&#160;</span>Et percutiam arcum tuum in manu sinistra tua, et sagittas tuas de manu dextera tua dejiciam. <span class="Versetto" id="EK39_4">4&#160;</span>Super montes Israël cades tu, et omnia agmina tua, et populi tui qui sunt tecum: feris, avibus, omnique volatili et bestiis terræ dedi te ad devorandum. <span class="Versetto" id="EK39_5">5&#160;</span>Super faciem agri cades, quia ego locutus sum, ait Dominus Deus. <span class="Versetto" id="EK39_6">6&#160;</span>Et immittam ignem in Magog, et in his qui habitant in insulis confidenter: et scient quia ego Dominus. <span class="Versetto" id="EK39_7">7&#160;</span>Et nomen sanctum meum notum faciam in medio populi mei Israël, et non polluam nomen sanctum meum amplius: et scient gentes quia ego Dominus, Sanctus Israël. <span class="Versetto" id="EK39_8">8&#160;</span>Ecce venit, et factum est, ait Dominus Deus: hæc est dies de qua locutus sum. <span class="Versetto" id="EK39_9">9&#160;</span>Et egredientur habitatores de civitatibus Israël, et succendent et comburent arma, clypeum et hastas, arcum et sagittas, et baculos manuum et contos: et succendent ea igni septem annis. <span class="Versetto" id="EK39_10">10&#160;</span>Et non portabunt ligna de regionibus, neque succident de saltibus: quoniam arma succendent igni, et deprædabuntur eos quibus prædæ fuerant, et diripient vastatores suos, ait Dominus Deus.] <span class="Versetto" id="EK39_11">11&#160;</span>[Et erit in die illa: dabo Gog locum nominatum sepulchrum in Israël, vallem viatorum ad orientem maris, quæ obstupescere faciet prætereuntes: et sepelient ibi Gog, et omnem multitudinem ejus, et vocabitur vallis multitudinis Gog. <span class="Versetto" id="EK39_12">12&#160;</span>Et sepelient eos domus Israël, ut mundent terram septem mensibus. <span class="Versetto" id="EK39_13">13&#160;</span>Sepeliet autem eum omnis populus terræ: et erit eis nominata dies in qua glorificatus sum, ait Dominus Deus. <span class="Versetto" id="EK39_14">14&#160;</span>Et viros jugiter constituent lustrantes terram, qui sepeliant et requirant eos qui remanserant super faciem terræ, ut emundent eam: post menses autem septem quærere incipient. <span class="Versetto" id="EK39_15">15&#160;</span>Et circuibunt peragrantes terram: cumque viderint os hominis, statuent juxta illud titulum, donec sepeliant illud pollinctores in valle multitudinis Gog. <span class="Versetto" id="EK39_16">16&#160;</span>Nomen autem civitatis Amona: et mundabunt terram. <span class="Versetto" id="EK39_17">17&#160;</span>Tu ergo, fili hominis, hæc dicit Dominus Deus: Dic omni volucri, et universis avibus, cunctisque bestiis agri: Convenite, properate, concurrite undique ad victimam meam quam ego immolo vobis, victimam grandem super montes Israël, ut comedatis carnem, et bibatis sanguinem. <span class="Versetto" id="EK39_18">18&#160;</span>Carnes fortium comedetis, et sanguinem principum terræ bibetis: arietum, et agnorum, et hircorum, taurorumque et altilium, et pinguium omnium. <span class="Versetto" id="EK39_19">19&#160;</span>Et comedetis adipem in saturitatem, et bibetis sanguinem in ebrietatem, de victima quam ego immolabo vobis: <span class="Versetto" id="EK39_20">20&#160;</span>et saturabimini super mensam meam de equo, et equite forti, et de universis viris bellatoribus, ait Dominus Deus. <span class="Versetto" id="EK39_21">21&#160;</span>Et ponam gloriam meam in gentibus: et videbunt omnes gentes judicium meum quod fecerim, et manum meam quam posuerim super eos. <span class="Versetto" id="EK39_22">22&#160;</span>Et scient domus Israël quia ego Dominus Deus eorum, a die illa et deinceps. <span class="Versetto" id="EK39_23">23&#160;</span>Et scient gentes quoniam in iniquitate sua capta sit domus Israël, eo quod dereliquerint me, et absconderim faciem meam ab eis, et tradiderim eos in manus hostium, et ceciderint in gladio universi. <span class="Versetto" id="EK39_24">24&#160;</span>Juxta immunditiam eorum et scelus feci eis, et abscondi faciem meam ab illis.] <span class="Versetto" id="EK39_25">25&#160;</span>[Propterea hæc dicit Dominus Deus: Nunc reducam captivitatem Jacob, et miserebor omnis domus Israël, et assumam zelum pro nomine sancto meo. <span class="Versetto" id="EK39_26">26&#160;</span>Et portabunt confusionem suam, et omnem prævaricationem qua prævaricati sunt in me, cum habitaverint in terra sua confidenter, neminem formidantes: <span class="Versetto" id="EK39_27">27&#160;</span>et reduxero eos de populis, et congregavero de terris inimicorum suorum, et sanctificatus fuero in eis, in oculis gentium plurimarum. <span class="Versetto" id="EK39_28">28&#160;</span>Et scient quia ego Dominus Deus eorum, eo quod transtulerim eos in nationes, et congregaverim eos super terram suam, et non dereliquerim quemquam ex eis ibi. <span class="Versetto" id="EK39_29">29&#160;</span>Et non abscondam ultra faciem meam ab eis, eo quod effuderim spiritum meum super omnem domum Israël, ait Dominus Deus.]</p>

  <p class='pT4' id='EK40_0'>40</p>

  <p class='Normale'><span class="Versetto" id="EK40_1">1&#160;</span>In vigesimo quinto anno transmigrationis nostræ, in exordio anni, decima mensis, quartodecimo anno postquam percussa est civitas, in ipsa hac die, facta est super me manus Domini, et adduxit me illuc. <span class="Versetto" id="EK40_2">2&#160;</span>In visionibus Dei adduxit me in terram Israël, et dimisit me super montem excelsum nimis, super quem erat quasi ædificium civitatis vergentis ad austrum. <span class="Versetto" id="EK40_3">3&#160;</span>Et introduxit me illuc: et ecce vir cujus erat species quasi species æris, et funiculus lineus in manu ejus, et calamus mensuræ in manu ejus: stabat autem in porta. <span class="Versetto" id="EK40_4">4&#160;</span>Et locutus est ad me idem vir: Fili hominis, vide oculis tuis, et auribus tuis audi, et pone cor tuum in omnia quæ ego ostendam tibi, quia ut ostendantur tibi adductus es huc. Annuntia omnia quæ tu vides domui Israël. <span class="Versetto" id="EK40_5">5&#160;</span>Et ecce murus forinsecus in circuitu domus undique: et in manu viri calamus mensuræ sex cubitorum et palmo: et mensus est latitudinem ædificii calamo uno, altitudinem quoque calamo uno. <span class="Versetto" id="EK40_6">6&#160;</span>Et venit ad portam quæ respiciebat viam orientalem, et ascendit per gradus ejus: et mensus est limen portæ calamo uno latitudinem, id est, limen unum calamo uno in latitudine. <span class="Versetto" id="EK40_7">7&#160;</span>Et thalamum uno calamo in longum, et uno calamo in latum: et inter thalamos, quinque cubitos. <span class="Versetto" id="EK40_8">8&#160;</span>Et limen portæ, juxta vestibulum portæ intrinsecus, calamo uno. <span class="Versetto" id="EK40_9">9&#160;</span>Et mensus est vestibulum portæ octo cubitorum, et frontem ejus duobus cubitis: vestibulum autem portæ erat intrinsecus. <span class="Versetto" id="EK40_10">10&#160;</span>Porro thalami portæ ad viam orientalem, tres hinc et tres inde: mensura una trium, et mensura una frontium ex utraque parte. <span class="Versetto" id="EK40_11">11&#160;</span>Et mensus est latitudinem liminis portæ decem cubitorum, et longitudinem portæ tredecim cubitorum. <span class="Versetto" id="EK40_12">12&#160;</span>Et marginem ante thalamos, cubiti unius, et cubitus unus finis utrimque: thalami autem sex cubitorum erant hinc et inde. <span class="Versetto" id="EK40_13">13&#160;</span>Et mensus est portam a tecto thalami usque ad tectum ejus, latitudinem viginti quinque cubitorum, ostium contra ostium. <span class="Versetto" id="EK40_14">14&#160;</span>Et fecit frontes per sexaginta cubitos, et ad frontem atrium portæ undique per circuitum. <span class="Versetto" id="EK40_15">15&#160;</span>Et ante faciem portæ quæ pertingebat usque ad faciem vestibuli portæ interioris, quinquaginta cubitos. <span class="Versetto" id="EK40_16">16&#160;</span>Et fenestras obliquas in thalamis et in frontibus eorum, quæ erant intra portam undique per circuitum: similiter autem erant et in vestibulis fenestræ per gyrum intrinsecus, et ante frontes pictura palmarum. <span class="Versetto" id="EK40_17">17&#160;</span>Et eduxit me ad atrium exterius: et ecce gazophylacia, et pavimentum stratum lapide in atrio per circuitum: triginta gazophylacia in circuitu pavimenti. <span class="Versetto" id="EK40_18">18&#160;</span>Et pavimentum in fronte portarum, secundum longitudinem portarum erat inferius. <span class="Versetto" id="EK40_19">19&#160;</span>Et mensus est latitudinem a facie portæ inferioris usque ad frontem atrii interioris extrinsecus: centum cubitos ad orientem et ad aquilonem. <span class="Versetto" id="EK40_20">20&#160;</span>Portam quoque quæ respiciebat viam aquilonis atrii exterioris, mensus est tam in longitudine quam in latitudine. <span class="Versetto" id="EK40_21">21&#160;</span>Et thalamos ejus tres hinc et tres inde, et frontem ejus et vestibulum ejus secundum mensuram portæ prioris, quinquaginta cubitorum longitudinem ejus, et latitudinem viginti quinque cubitorum. <span class="Versetto" id="EK40_22">22&#160;</span>Fenestræ autem ejus, et vestibulum, et sculpturæ secundum mensuram portæ quæ respiciebat ad orientem: et septem graduum erat ascensus ejus, et vestibulum ante eam. <span class="Versetto" id="EK40_23">23&#160;</span>Et porta atrii interioris contra portam aquilonis et orientalem: et mensus est a porta usque ad portam centum cubitos. <span class="Versetto" id="EK40_24">24&#160;</span>Et eduxit me ad viam australem: et ecce porta quæ respiciebat ad austrum: et mensus est frontem ejus et vestibulum ejus juxta mensuras superiores. <span class="Versetto" id="EK40_25">25&#160;</span>Et fenestras ejus, et vestibula in circuitu, sicut fenestras ceteras: quinquaginta cubitorum longitudine, et latitudine viginti quinque cubitorum. <span class="Versetto" id="EK40_26">26&#160;</span>Et in gradibus septem ascendebatur ad eam, et vestibulum ante fores ejus: et cælatæ palmæ erant, una hinc, et altera inde, in fronte ejus. <span class="Versetto" id="EK40_27">27&#160;</span>Et porta atrii interioris in via australi: et mensus est a porta usque ad portam in via australi, centum cubitos. <span class="Versetto" id="EK40_28">28&#160;</span>Et introduxit me in atrium interius ad portam australem: et mensus est portam juxta mensuras superiores. <span class="Versetto" id="EK40_29">29&#160;</span>Thalamum ejus, et frontem ejus, et vestibulum ejus eisdem mensuris, et fenestras ejus, et vestibulum ejus in circuitu, quinquaginta cubitos longitudinis, et latitudinis viginti quinque cubitos. <span class="Versetto" id="EK40_30">30&#160;</span>Et vestibulum per gyrum longitudine viginti quinque cubitorum, et latitudine quinque cubitorum: <span class="Versetto" id="EK40_31">31&#160;</span>et vestibulum ejus ad atrium exterius, et palmas ejus in fronte: et octo gradus erant quibus ascendebatur per eam. <span class="Versetto" id="EK40_32">32&#160;</span>Et introduxit me in atrium interius, per viam orientalem: et mensus est portam secundum mensuras superiores. <span class="Versetto" id="EK40_33">33&#160;</span>Thalamum ejus, et frontem ejus, et vestibulum ejus, sicut supra: et fenestras ejus, et vestibula ejus in circuitu, longitudine quinquaginta cubitorum, et latitudine viginti quinque cubitorum. <span class="Versetto" id="EK40_34">34&#160;</span>Et vestibulum ejus, id est, atrii exterioris, et palmæ cælatæ in fronte ejus, hinc et inde: et in octo gradibus ascensus ejus. <span class="Versetto" id="EK40_35">35&#160;</span>Et introduxit me ad portam quæ respiciebat ad aquilonem: et mensus est secundum mensuras superiores. <span class="Versetto" id="EK40_36">36&#160;</span>Thalamum ejus, et frontem ejus, et vestibulum ejus, et fenestras ejus per circuitum, longitudine quinquaginta cubitorum, et latitudine viginti quinque cubitorum. <span class="Versetto" id="EK40_37">37&#160;</span>Et vestibulum ejus respiciebat ad atrium exterius: et cælatura palmarum in fronte ejus, hinc et inde: et in octo gradibus ascensus ejus. <span class="Versetto" id="EK40_38">38&#160;</span>Et per singula gazophylacia ostium in frontibus portarum: ibi lavabant holocaustum. <span class="Versetto" id="EK40_39">39&#160;</span>Et in vestibulo portæ, duæ mensæ hinc, et duæ mensæ inde, ut immoletur super eas holocaustum, et pro peccato et pro delicto. <span class="Versetto" id="EK40_40">40&#160;</span>Et ad latus exterius, quod ascendit ad ostium portæ quæ pergit ad aquilonem, duæ mensæ: et ad latus alterum, ante vestibulum portæ, duæ mensæ: <span class="Versetto" id="EK40_41">41&#160;</span>quatuor mensæ hinc, et quatuor mensæ inde: per latera portæ octo mensæ erant, super quas immolabant. <span class="Versetto" id="EK40_42">42&#160;</span>Quatuor autem mensæ ad holocaustum de lapidibus quadris exstructæ, longitudine cubiti unius et dimidii, et latitudine cubiti unius et dimidii, et altitudine cubiti unius: super quas ponant vasa in quibus immolatur holocaustum et victima. <span class="Versetto" id="EK40_43">43&#160;</span>Et labia earum palmi unius, reflexa intrinsecus per circuitum: super mensas autem carnes oblationis. <span class="Versetto" id="EK40_44">44&#160;</span>Et extra portam interiorem, gazophylacia cantorum in atrio interiori, quod erat in latere portæ respicientis ad aquilonem: et facies eorum contra viam australem: una ex latere portæ orientalis, quæ respiciebat ad viam aquilonis. <span class="Versetto" id="EK40_45">45&#160;</span>Et dixit ad me: Hoc est gazophylacium quod respicit viam meridianam: sacerdotum erit, qui excubant in custodiis templi. <span class="Versetto" id="EK40_46">46&#160;</span>Porro gazophylacium quod respicit ad viam aquilonis, sacerdotum erit, qui excubant ad ministerium altaris: isti sunt filii Sadoc, qui accedunt de filiis Levi ad Dominum ut ministrent ei. <span class="Versetto" id="EK40_47">47&#160;</span>Et mensus est atrium longitudine centum cubitorum, et latitudine centum cubitorum per quadrum: et altare ante faciem templi. <span class="Versetto" id="EK40_48">48&#160;</span>Et introduxit me in vestibulum templi: et mensus est vestibulum quinque cubitis hinc, et quinque cubitis inde: et latitudinem portæ trium cubitorum hinc, et trium cubitorum inde. <span class="Versetto" id="EK40_49">49&#160;</span>Longitudinem autem vestibuli viginti cubitorum, et latitudinem undecim cubitorum, et octo gradibus ascendebatur ad eam. Et columnæ erant in frontibus: una hinc, et altera inde.</p>

  <p class='pT4' id='EK41_0'>41</p>

  <p class='Normale'><span class="Versetto" id="EK41_1">1&#160;</span>Et introduxit me in templum, et mensus est frontes: sex cubitos latitudinis hinc, et sex cubitos latitudinis inde, latitudinem tabernaculi. <span class="Versetto" id="EK41_2">2&#160;</span>Et latitudo portæ decem cubitorum erat: et latera portæ, quinque cubitis hinc, et quinque cubitis inde: et mensus est longitudinem ejus quadraginta cubitorum, et latitudinem viginti cubitorum. <span class="Versetto" id="EK41_3">3&#160;</span>Et introgressus intrinsecus, mensus est in fronte portæ duos cubitos: et portam, sex cubitorum: et latitudinem portæ septem cubitorum. <span class="Versetto" id="EK41_4">4&#160;</span>Et mensus est longitudinem ejus viginti cubitorum, et latitudinem ejus viginti cubitorum, ante faciem templi. Et dixit ad me: Hoc est Sanctum sanctorum. <span class="Versetto" id="EK41_5">5&#160;</span>Et mensus est parietem domus sex cubitorum: et latitudinem lateris quatuor cubitorum undique per circuitum domus. <span class="Versetto" id="EK41_6">6&#160;</span>Latera autem, latus ad latus, bis triginta tria: et erant eminentia, quæ ingrederentur per parietem domus, in lateribus per circuitum, ut continerent, et non attingerent parietem templi. <span class="Versetto" id="EK41_7">7&#160;</span>Et platea erat in rotundum, ascendens sursum per cochleam, et in cœnaculum templi deferebat per gyrum: idcirco latius erat templum in superioribus: et sic de inferioribus ascendebatur ad superiora in medium. <span class="Versetto" id="EK41_8">8&#160;</span>Et vidi in domo altitudinem per circuitum, fundata latera ad mensuram calami sex cubitorum spatio: <span class="Versetto" id="EK41_9">9&#160;</span>et latitudinem per parietem lateris forinsecus quinque cubitorum: et erat interior domus in lateribus domus. <span class="Versetto" id="EK41_10">10&#160;</span>Et inter gazophylacia latitudinem viginti cubitorum in circuitu domus undique, <span class="Versetto" id="EK41_11">11&#160;</span>et ostium lateris ad orationem: ostium unum ad viam aquilonis, et ostium unum ad viam australem: et latitudinem loci ad orationem, quinque cubitorum in circuitu. <span class="Versetto" id="EK41_12">12&#160;</span>Et ædificium, quod erat separatum, versumque ad viam respicientem ad mare, latitudinis septuaginta cubitorum: paries autem ædificii, quinque cubitorum latitudinis per circuitum: et longitudo ejus nonaginta cubitorum. <span class="Versetto" id="EK41_13">13&#160;</span>Et mensus est domus longitudinem, centum cubitorum: et quod separatum erat ædificium, et parietes ejus, longitudinis centum cubitorum. <span class="Versetto" id="EK41_14">14&#160;</span>Latitudo autem ante faciem domus, et ejus quod erat separatum contra orientem, centum cubitorum. <span class="Versetto" id="EK41_15">15&#160;</span>Et mensus est longitudinem ædificii contra faciem ejus, quod erat separatum ad dorsum: ethecas ex utraque parte centum cubitorum: et templum interius, et vestibula atrii. <span class="Versetto" id="EK41_16">16&#160;</span>Limina, et fenestras obliquas, et ethecas in circuitu per tres partes, contra uniuscujusque limen, stratumque ligno per gyrum in circuitu: terra autem usque ad fenestras, et fenestræ clausæ super ostia. <span class="Versetto" id="EK41_17">17&#160;</span>Et usque ad domum interiorem, et forinsecus per omnem parietem in circuitu, intrinsecus et forinsecus, ad mensuram. <span class="Versetto" id="EK41_18">18&#160;</span>Et fabrefacta cherubim et palmæ: et palma inter cherub et cherub, duasque facies habebat cherub. <span class="Versetto" id="EK41_19">19&#160;</span>Faciem hominis juxta palmam ex hac parte, et faciem leonis juxta palmam ex alia parte: expressam per omnem domum in circuitu. <span class="Versetto" id="EK41_20">20&#160;</span>De terra usque ad superiora portæ, cherubim et palmæ cælatæ erant in pariete templi. <span class="Versetto" id="EK41_21">21&#160;</span>Limen quadrangulum, et facies sanctuarii, aspectus contra aspectum. <span class="Versetto" id="EK41_22">22&#160;</span>Altaris lignei trium cubitorum altitudo, et longitudo ejus duorum cubitorum: et anguli ejus, et longitudo ejus, et parietes ejus lignei. Et locutus est ad me: Hæc est mensa coram Domino. <span class="Versetto" id="EK41_23">23&#160;</span>Et duo ostia erant in templo et in sanctuario. <span class="Versetto" id="EK41_24">24&#160;</span>Et in duobus ostiis ex utraque parte bina erant ostiola quæ in se invicem plicabantur: bina enim ostia erant ex utraque parte ostiorum. <span class="Versetto" id="EK41_25">25&#160;</span>Et cælata erant in ipsis ostiis templi cherubim, et sculpturæ palmarum, sicut in parietibus quoque expressæ erant: quam ob rem et grossiora erant ligna in vestibuli fronte forinsecus. <span class="Versetto" id="EK41_26">26&#160;</span>Super quæ fenestræ obliquæ, et similitudo palmarum hinc atque inde in humerulis vestibuli, secundum latera domus, latitudinemque parietum.</p>

  <p class='pT4' id='EK42_0'>42</p>

  <p class='Normale'><span class="Versetto" id="EK42_1">1&#160;</span>Et eduxit me in atrium exterius, per viam ducentem ad aquilonem, et introduxit me in gazophylacium quod erat contra separatum ædificium, et contra ædem vergentem ad aquilonem. <span class="Versetto" id="EK42_2">2&#160;</span>In facie longitudinis, centum cubitos ostii aquilonis, et latitudinis quinquaginta cubitos, <span class="Versetto" id="EK42_3">3&#160;</span>contra viginti cubitos atrii interioris, et contra pavimentum stratum lapide atrii exterioris, ubi erat porticus juncta porticui triplici. <span class="Versetto" id="EK42_4">4&#160;</span>Et ante gazophylacia deambulatio decem cubitorum latitudinis, ad interiora respiciens viæ cubiti unius. Et ostia eorum ad aquilonem: <span class="Versetto" id="EK42_5">5&#160;</span>ubi erant gazophylacia in superioribus humiliora, quia supportabant porticus quæ ex illis eminebant de inferioribus, et de mediis ædificii. <span class="Versetto" id="EK42_6">6&#160;</span>Tristega enim erant, et non habebant columnas, sicut erant columnæ atriorum: propterea eminebant de inferioribus, et de mediis a terra cubitis quinquaginta. <span class="Versetto" id="EK42_7">7&#160;</span>Et peribolus exterior secundum gazophylacia, quæ erant in via atrii exterioris ante gazophylacia: longitudo ejus quinquaginta cubitorum: <span class="Versetto" id="EK42_8">8&#160;</span>quia longitudo erat gazophylaciorum atrii exterioris quinquaginta cubitorum, et longitudo ante faciem templi, centum cubitorum. <span class="Versetto" id="EK42_9">9&#160;</span>Et erat subter gazophylacia hæc introitus ab oriente, ingredientium in ea de atrio exteriori. <span class="Versetto" id="EK42_10">10&#160;</span>In latitudine periboli atrii quod erat contra viam orientalem, in faciem ædificii separati, et erant ante ædificium gazophylacia. <span class="Versetto" id="EK42_11">11&#160;</span>Et via ante faciem eorum, juxta similitudinem gazophylaciorum quæ erant in via aquilonis: secundum longitudinem eorum, sic et latitudo eorum, et omnis introitus eorum, et similitudines, et ostia eorum. <span class="Versetto" id="EK42_12">12&#160;</span>Secundum ostia gazophylaciorum, quæ erant in via respiciente ad notum: ostium in capite viæ, quæ via erat ante vestibulum separatum per viam orientalem ingredientibus. <span class="Versetto" id="EK42_13">13&#160;</span>Et dixit ad me: Gazophylacia aquilonis, et gazophylacia austri, quæ sunt ante ædificium separatum, hæc sunt gazophylacia sancta, in quibus vescuntur sacerdotes qui appropinquant ad Dominum in Sancta sanctorum: ibi ponent Sancta sanctorum et oblationem pro peccato et pro delicto: locus enim sanctus est. <span class="Versetto" id="EK42_14">14&#160;</span>Cum autem ingressi fuerint sacerdotes, non egredientur de sanctis in atrium exterius: et ibi reponent vestimenta sua in quibus ministrant, quia sancta sunt, vestienturque vestimentis aliis: et sic procedent ad populum. <span class="Versetto" id="EK42_15">15&#160;</span>Cumque complesset mensuras domus interioris, eduxit me per viam portæ quæ respiciebat ad viam orientalem: et mensus est eam undique per circuitum. <span class="Versetto" id="EK42_16">16&#160;</span>Mensus est autem contra ventum orientalem calamo mensuræ, quingentos calamos in calamo mensuræ per circuitum. <span class="Versetto" id="EK42_17">17&#160;</span>Et mensus est contra ventum aquilonis quingentos calamos in calamo mensuræ per gyrum. <span class="Versetto" id="EK42_18">18&#160;</span>Et ad ventum australem mensus est quingentos calamos in calamo mensuræ per circuitum. <span class="Versetto" id="EK42_19">19&#160;</span>Et ad ventum occidentalem mensus est quingentos calamos in calamo mensuræ. <span class="Versetto" id="EK42_20">20&#160;</span>Per quatuor ventos mensus est murum ejus undique per circuitum, longitudinem quingentorum cubitorum, et latitudinem quingentorum cubitorum, dividentem inter sanctuarium et vulgi locum.</p>

  <p class='pT4' id='EK43_0'>43</p>

  <p class='Normale'><span class="Versetto" id="EK43_1">1&#160;</span>Et duxit me ad portam quæ respiciebat ad viam orientalem. <span class="Versetto" id="EK43_2">2&#160;</span>Et ecce gloria Dei Israël ingrediebatur per viam orientalem: et vox erat ei quasi vox aquarum multarum, et terra splendebat a majestate ejus. <span class="Versetto" id="EK43_3">3&#160;</span>Et vidi visionem secundum speciem quam videram quando venit ut disperderet civitatem, et species secundum aspectum quem videram juxta fluvium Chobar: et cecidi super faciem meam. <span class="Versetto" id="EK43_4">4&#160;</span>Et majestas Domini ingressa est templum per viam portæ quæ respiciebat ad orientem. <span class="Versetto" id="EK43_5">5&#160;</span>Et elevavit me spiritus, et introduxit me in atrium interius: et ecce repleta erat gloria Domini domus. <span class="Versetto" id="EK43_6">6&#160;</span>Et audivi loquentem ad me de domo: et vir qui stabat juxta me <span class="Versetto" id="EK43_7">7&#160;</span>dixit ad me: Fili hominis, locus solii mei, et locus vestigiorum pedum meorum, ubi habito in medio filiorum Israël in æternum: et non polluent ultra domus Israël nomen sanctum meum, ipsi et reges eorum, in fornicationibus suis, et in ruinis regum suorum, et in excelsis. <span class="Versetto" id="EK43_8">8&#160;</span>Qui fabricati sunt limen suum juxta limen meum, et postes suos juxta postes meos, et murus erat inter me et eos: et polluerunt nomen sanctum meum in abominationibus quas fecerunt: propter quod consumpsi eos in ira mea. <span class="Versetto" id="EK43_9">9&#160;</span>Nunc ergo repellant procul fornicationem suam et ruinas regum suorum a me, et habitabo in medio eorum semper. <span class="Versetto" id="EK43_10">10&#160;</span>Tu autem, fili hominis, ostende domui Israël templum, et confundantur ab iniquitatibus suis, et metiantur fabricam, <span class="Versetto" id="EK43_11">11&#160;</span>et erubescant ex omnibus quæ fecerunt. Figuram domus, et fabricæ ejus, exitus et introitus, et omnem descriptionem ejus, et universa præcepta ejus, cunctumque ordinem ejus, et omnes leges ejus ostende eis, et scribes in oculis eorum, ut custodiant omnes descriptiones ejus, et præcepta illius, et faciant ea. <span class="Versetto" id="EK43_12">12&#160;</span>Ista est lex domus in summitate montis: omnis finis ejus in circuitu, Sanctum sanctorum est. Hæc est ergo lex domus. <span class="Versetto" id="EK43_13">13&#160;</span>Istæ autem mensuræ altaris in cubito verissimo, qui habebat cubitum et palmum: in sinu ejus erat cubitus, et cubitus in latitudine: et definitio ejus usque ad labium ejus, et in circuitu palmus unus: hæc quoque erat fossa altaris. <span class="Versetto" id="EK43_14">14&#160;</span>Et de sinu terræ usque ad crepidinem novissimam duo cubiti, et latitudo cubiti unius: et a crepidine minore usque ad crepidinem majorem quatuor cubiti, et latitudo cubiti unius. <span class="Versetto" id="EK43_15">15&#160;</span>Ipse autem ariel quatuor cubitorum, et ab ariel usque ad sursum cornua quatuor. <span class="Versetto" id="EK43_16">16&#160;</span>Et ariel duodecim cubitorum in longitudine per duodecim cubitos latitudinis, quadrangulatum æquis lateribus. <span class="Versetto" id="EK43_17">17&#160;</span>Et crepido quatuordecim cubitorum longitudinis per quatuordecim cubitos latitudinis in quatuor angulis ejus: et corona in circuitu ejus dimidii cubiti, et sinus ejus unius cubiti per circuitum: gradus autem ejus versi ad orientem. <span class="Versetto" id="EK43_18">18&#160;</span>Et dixit ad me: Fili hominis, hæc dicit Dominus Deus: Hi sunt ritus altaris, in quacumque die fuerit fabricatum, ut offeratur super illud holocaustum, et effundatur sanguis. <span class="Versetto" id="EK43_19">19&#160;</span>Et dabis sacerdotibus et Levitis qui sunt de semine Sadoc, qui accedunt ad me, ait Dominus Deus, ut offerant mihi vitulum de armento pro peccato. <span class="Versetto" id="EK43_20">20&#160;</span>Et assumens de sanguine ejus, pones super quatuor cornua ejus, et super quatuor angulos crepidinis, et super coronam in circuitu: et mundabis illud et expiabis. <span class="Versetto" id="EK43_21">21&#160;</span>Et tolles vitulum qui oblatus fuerit pro peccato, et combures eum in separato loco domus, extra sanctuarium. <span class="Versetto" id="EK43_22">22&#160;</span>Et in die secunda offeres hircum caprarum immaculatum pro peccato: et expiabunt altare sicut expiaverunt in vitulo. <span class="Versetto" id="EK43_23">23&#160;</span>Cumque compleveris expians illud, offeres vitulum de armento immaculatum, et arietem de grege immaculatum. <span class="Versetto" id="EK43_24">24&#160;</span>Et offeres eos in conspectu Domini: et mittent sacerdotes super eos sal, et offerent eos holocaustum Domino. <span class="Versetto" id="EK43_25">25&#160;</span>Septem diebus facies hircum pro peccato quotidie: et vitulum de armento, et arietem de pecoribus immaculatos offerent. <span class="Versetto" id="EK43_26">26&#160;</span>Septem diebus expiabunt altare et mundabunt illud, et implebunt manum ejus. <span class="Versetto" id="EK43_27">27&#160;</span>Expletis autem diebus, in die octava et ultra, facient sacerdotes super altare holocausta vestra, et quæ pro pace offerunt: et placatus ero vobis, ait Dominus Deus.</p>

  <p class='pT4' id='EK44_0'>44</p>

  <p class='Normale'><span class="Versetto" id="EK44_1">1&#160;</span>Et convertit me ad viam portæ sanctuarii exterioris, quæ respiciebat ad orientem: et erat clausa. <span class="Versetto" id="EK44_2">2&#160;</span>Et dixit Dominus ad me: Porta hæc clausa erit: non aperietur, et vir non transibit per eam, quoniam Dominus Deus Israël ingressus est per eam: eritque clausa <span class="Versetto" id="EK44_3">3&#160;</span>principi. Princeps ipse sedebit in ea, ut comedat panem coram Domino: per viam portæ vestibuli ingredietur, et per viam ejus egredietur. <span class="Versetto" id="EK44_4">4&#160;</span>Et adduxit me per viam portæ aquilonis in conspectu domus: et vidi, et ecce implevit gloria Domini domum Domini: et cecidi in faciem meam. <span class="Versetto" id="EK44_5">5&#160;</span>Et dixit ad me Dominus: Fili hominis, pone cor tuum, et vide oculis tuis, et auribus tuis audi omnia quæ ego loquor ad te de universis cæremoniis domus Domini, et de cunctis legibus ejus: et pones cor tuum in viis templi per omnes exitus sanctuarii. <span class="Versetto" id="EK44_6">6&#160;</span>Et dices ad exasperantem me domum Israël: Hæc dicit Dominus Deus: Sufficiant vobis omnia scelera vestra, domus Israël: <span class="Versetto" id="EK44_7">7&#160;</span>eo quod inducitis filios alienos incircumcisos corde, et incircumcisos carne, ut sint in sanctuario meo, et polluant domum meam: et offertis panes meos, adipem et sanguinem, et dissolvitis pactum meum in omnibus sceleribus vestris. <span class="Versetto" id="EK44_8">8&#160;</span>Et non servastis præcepta sanctuarii mei, et posuistis custodes observationum mearum in sanctuario meo vobismetipsis. <span class="Versetto" id="EK44_9">9&#160;</span>Hæc dicit Dominus Deus: Omnis alienigena incircumcisus corde, et incircumcisus carne, non ingredietur sanctuarium meum: omnis filius alienus qui est in medio filiorum Israël. <span class="Versetto" id="EK44_10">10&#160;</span>Sed et Levitæ qui longe recesserunt a me in errore filiorum Israël, et erraverunt a me post idola sua, et portaverunt iniquitatem suam, <span class="Versetto" id="EK44_11">11&#160;</span>erunt in sanctuario meo æditui, et janitores portarum domus, et ministri domus: ipsi mactabunt holocausta et victimas populi, et ipsi stabunt in conspectu eorum ut ministrent eis. <span class="Versetto" id="EK44_12">12&#160;</span>Pro eo quod ministraverunt illis in conspectu idolorum suorum, et facti sunt domui Israël in offendiculum iniquitatis: idcirco levavi manum meam super eos, ait Dominus Deus, et portabunt iniquitatem suam. <span class="Versetto" id="EK44_13">13&#160;</span>Et non appropinquabunt ad me ut sacerdotio fungantur mihi, neque accedent ad omne sanctuarium meum juxta Sancta sanctorum: sed portabunt confusionem suam, et scelera sua quæ fecerunt. <span class="Versetto" id="EK44_14">14&#160;</span>Et dabo eos janitores domus in omni ministerio ejus, et in universis quæ fient in ea. <span class="Versetto" id="EK44_15">15&#160;</span>Sacerdotes autem et Levitæ, filii Sadoc, qui custodierunt cæremonias sanctuarii mei, cum errarent filii Israël a me, ipsi accedent ad me ut ministrent mihi: et stabunt in conspectu meo, ut offerant mihi adipem et sanguinem, ait Dominus Deus. <span class="Versetto" id="EK44_16">16&#160;</span>Ipsi ingredientur sanctuarium meum, et ipsi accedent ad mensam meam, ut ministrent mihi, et custodiant cæremonias meas. <span class="Versetto" id="EK44_17">17&#160;</span>Cumque ingredientur portas atrii interioris, vestibus lineis induentur: nec ascendet super eos quidquam laneum, quando ministrant in portis atrii interioris et intrinsecus. <span class="Versetto" id="EK44_18">18&#160;</span>Vittæ lineæ erunt in capitibus eorum, et feminalia linea erunt in lumbis eorum, et non accingentur in sudore. <span class="Versetto" id="EK44_19">19&#160;</span>Cumque egredientur atrium exterius ad populum, exuent se vestimentis suis in quibus ministraverant, et reponent ea in gazophylacio sanctuarii: et vestient se vestimentis aliis, et non sanctificabunt populum in vestibus suis. <span class="Versetto" id="EK44_20">20&#160;</span>Caput autem suum non radent, neque comam nutrient: sed tondentes attondent capita sua. <span class="Versetto" id="EK44_21">21&#160;</span>Et vinum non bibet omnis sacerdos, quando ingressurus est atrium interius. <span class="Versetto" id="EK44_22">22&#160;</span>Et viduam et repudiatam non accipient uxores, sed virgines de semine domus Israël: sed et viduam quæ fuerit vidua a sacerdote, accipient. <span class="Versetto" id="EK44_23">23&#160;</span>Et populum meum docebunt quid sit inter sanctum et pollutum, et inter mundum et immundum ostendent eis. <span class="Versetto" id="EK44_24">24&#160;</span>Et cum fuerit controversia, stabunt in judiciis meis, et judicabunt: leges meas et præcepta mea in omnibus solemnitatibus meis custodient, et sabbata mea sanctificabunt. <span class="Versetto" id="EK44_25">25&#160;</span>Et ad mortuum hominem non ingredientur, ne polluantur, nisi ad patrem et matrem, et filium et filiam, et fratrem, et sororem quæ alterum virum non habuerit: in quibus contaminabuntur. <span class="Versetto" id="EK44_26">26&#160;</span>Et postquam fuerit emundatus, septem dies numerabuntur ei. <span class="Versetto" id="EK44_27">27&#160;</span>Et in die introitus sui in sanctuarium ad atrium interius, ut ministret mihi in sanctuario, offeret pro peccato suo, ait Dominus Deus. <span class="Versetto" id="EK44_28">28&#160;</span>Non erit autem eis hæreditas: ego hæreditas eorum. Et possessionem non dabitis eis in Israël: ego enim possessio eorum. <span class="Versetto" id="EK44_29">29&#160;</span>Victimam et pro peccato et pro delicto ipsi comedent, et omne votum in Israël ipsorum erit. <span class="Versetto" id="EK44_30">30&#160;</span>Et primitiva omnium primogenitorum, et omnia libamenta ex omnibus quæ offeruntur, sacerdotum erunt: et primitiva ciborum vestrorum dabitis sacerdoti, ut reponat benedictionem domui tuæ. <span class="Versetto" id="EK44_31">31&#160;</span>Omne morticinum, et captum a bestia, de avibus et de pecoribus, non comedent sacerdotes.</p>

  <p class='pT4' id='EK45_0'>45</p>

  <p class='Normale'><span class="Versetto" id="EK45_1">1&#160;</span>Cumque cœperitis terram dividere sortito, separate primitias Domino, sanctificatum de terra, longitudine viginti quinque millia, et latitudine decem millia: sanctificatum erit in omni termino ejus per circuitum. <span class="Versetto" id="EK45_2">2&#160;</span>Et erit ex omni parte sanctificatum quingentos per quingentos, quadrifariam per circuitum, et quinquaginta cubitis in suburbana ejus per gyrum. <span class="Versetto" id="EK45_3">3&#160;</span>Et a mensura ista mensurabis longitudinem viginti quinque millium, et latitudinem decem millium: et in ipso erit templum, Sanctumque sanctorum. <span class="Versetto" id="EK45_4">4&#160;</span>Sanctificatum de terra erit sacerdotibus ministris sanctuarii, qui accedunt ad ministerium Domini: et erit eis locus in domos, et in sanctuarium sanctitatis. <span class="Versetto" id="EK45_5">5&#160;</span>Viginti quinque autem millia longitudinis, et decem millia latitudinis erunt Levitis qui ministrant domui: ipsi possidebunt viginti gazophylacia. <span class="Versetto" id="EK45_6">6&#160;</span>Et possessionem civitatis dabitis quinque millia latitudinis, et longitudinis viginti quinque millia, secundum separationem sanctuarii, omni domui Israël. <span class="Versetto" id="EK45_7">7&#160;</span>Principi quoque hinc et inde in separationem sanctuarii, et in possessionem civitatis, contra faciem separationis sanctuarii, et contra faciem possessionis urbis, a latere maris usque ad mare, et a latere orientis usque ad orientem: longitudinis autem juxta unamquamque partem, a termino occidentali usque ad terminum orientalem. <span class="Versetto" id="EK45_8">8&#160;</span>De terra erit ei possessio in Israël, et non depopulabuntur ultra principes populum meum: sed terram dabunt domui Israël secundum tribus eorum. <span class="Versetto" id="EK45_9">9&#160;</span>Hæc dicit Dominus Deus: Sufficiat vobis, principes Israël: iniquitatem et rapinas intermittite, et judicium et justitiam facite: separate confinia vestra a populo meo, ait Dominus Deus. <span class="Versetto" id="EK45_10">10&#160;</span>Statera justa, et ephi justum, et batus justus erit vobis. <span class="Versetto" id="EK45_11">11&#160;</span>Ephi et batus æqualia et unius mensuræ erunt, ut capiat decimam partem cori batus, et decimam partem cori ephi: juxta mensuram cori erit æqua libratio eorum. <span class="Versetto" id="EK45_12">12&#160;</span>Siclus autem viginti obolos habet: porro viginti sicli, et viginti quinque sicli, et quindecim sicli, mnam faciunt. <span class="Versetto" id="EK45_13">13&#160;</span>Et hæ sunt primitiæ quas tolletis: sextam partem ephi de coro frumenti, et sextam partem ephi de coro hordei. <span class="Versetto" id="EK45_14">14&#160;</span>Mensura quoque olei, batus olei, decima pars cori est: et decem bati corum faciunt, quia decem bati implent corum. <span class="Versetto" id="EK45_15">15&#160;</span>Et arietem unum de grege ducentorum, de his quæ nutriunt Israël, in sacrificium, et in holocaustum, et in pacifica, ad expiandum pro eis, ait Dominus Deus. <span class="Versetto" id="EK45_16">16&#160;</span>Omnis populus terræ tenebitur primitiis his principi in Israël. <span class="Versetto" id="EK45_17">17&#160;</span>Et super principem erunt holocausta, et sacrificium, et libamina, in solemnitatibus, et in calendis, et in sabbatis, et in universis solemnitatibus domus Israël: ipse faciet pro peccato sacrificium, et holocaustum, et pacifica, ad expiandum pro domo Israël. <span class="Versetto" id="EK45_18">18&#160;</span>Hæc dicit Dominus Deus: In primo mense, una mensis, sumes vitulum de armento immaculatum, et expiabis sanctuarium. <span class="Versetto" id="EK45_19">19&#160;</span>Et tollet sacerdos de sanguine quod erit pro peccato, et ponet in postibus domus, et in quatuor angulis crepidinis altaris, et in postibus portæ atrii interioris. <span class="Versetto" id="EK45_20">20&#160;</span>Et sic facies in septima mensis, pro unoquoque qui ignoravit, et errore deceptus est: et expiabis pro domo. <span class="Versetto" id="EK45_21">21&#160;</span>In primo mense, quartadecima die mensis, erit vobis Paschæ solemnitas: septem diebus azyma comedentur. <span class="Versetto" id="EK45_22">22&#160;</span>Et faciet princeps in die illa, pro se et pro universo populo terræ, vitulum pro peccato. <span class="Versetto" id="EK45_23">23&#160;</span>Et in septem dierum solemnitate faciet holocaustum Domino, septem vitulos et septem arietes immaculatos, quotidie septem diebus: et pro peccato hircum caprarum quotidie. <span class="Versetto" id="EK45_24">24&#160;</span>Et sacrificium ephi per vitulum, et ephi per arietem faciet, et olei hin per singula ephi. <span class="Versetto" id="EK45_25">25&#160;</span>Septimo mense, quintadecima die mensis, in solemnitate, faciet sicut supra dicta sunt per septem dies, tam pro peccato quam pro holocausto, et in sacrificio, et in oleo.</p>

  <p class='pT4' id='EK46_0'>46</p>

  <p class='Normale'><span class="Versetto" id="EK46_1">1&#160;</span>Hæc dicit Dominus Deus: Porta atrii interioris quæ respicit ad orientem, erit clausa sex diebus in quibus opus fit: die autem sabbati aperietur, sed et in die calendarum aperietur. <span class="Versetto" id="EK46_2">2&#160;</span>Et intrabit princeps per viam vestibuli portæ deforis, et stabit in limine portæ: et facient sacerdotes holocaustum ejus, et pacifica ejus: et adorabit super limen portæ, et egredietur: porta autem non claudetur usque ad vesperam. <span class="Versetto" id="EK46_3">3&#160;</span>Et adorabit populus terræ ad ostium portæ illius in sabbatis et in calendis coram Domino. <span class="Versetto" id="EK46_4">4&#160;</span>Holocaustum autem hoc offeret princeps Domino: in die sabbati, sex agnos immaculatos, et arietem immaculatum, <span class="Versetto" id="EK46_5">5&#160;</span>et sacrificium ephi per arietem, in agnis autem sacrificium quod dederit manus ejus, et olei hin per singula ephi. <span class="Versetto" id="EK46_6">6&#160;</span>In die autem calendarum vitulum de armento immaculatum, et sex agni et arietes immaculati erunt. <span class="Versetto" id="EK46_7">7&#160;</span>Et ephi per vitulum, ephi quoque per arietem faciet sacrificium: de agnis autem sicut invenerit manus ejus, et olei hin per singula ephi. <span class="Versetto" id="EK46_8">8&#160;</span>Cumque ingressurus est princeps, per viam vestibuli portæ ingrediatur, et per eamdem viam exeat. <span class="Versetto" id="EK46_9">9&#160;</span>Et cum intrabit populus terræ in conspectu Domini in solemnitatibus, qui ingreditur per portam aquilonis ut adoret, egrediatur per viam portæ meridianæ: porro qui ingreditur per viam portæ meridianæ, egrediatur per viam portæ aquilonis. Non revertetur per viam portæ per quam ingressus est, sed e regione illius egredietur. <span class="Versetto" id="EK46_10">10&#160;</span>Princeps autem in medio eorum cum ingredientibus ingredietur, et cum egredientibus egredietur. <span class="Versetto" id="EK46_11">11&#160;</span>Et in nundinis, et in solemnitatibus, erit sacrificium ephi per vitulum, et ephi per arietem: agnis autem erit sacrificium sicut invenerit manus ejus, et olei hin per singula ephi. <span class="Versetto" id="EK46_12">12&#160;</span>Cum autem fecerit princeps spontaneum holocaustum, aut pacifica voluntaria Domino, aperietur ei porta quæ respicit ad orientem, et faciet holocaustum suum et pacifica sua, sicut fieri solet in die sabbati: et egredietur, claudeturque porta postquam exierit. <span class="Versetto" id="EK46_13">13&#160;</span>Et agnum ejusdem anni immaculatum faciet holocaustum quotidie Domino: semper mane faciet illud. <span class="Versetto" id="EK46_14">14&#160;</span>Et faciet sacrificium super eo cata mane mane sextam partem ephi, et de oleo tertiam partem hin, ut misceatur similæ: sacrificium Domino legitimum, juge atque perpetuum. <span class="Versetto" id="EK46_15">15&#160;</span>Faciet agnum, et sacrificium, et oleum cata mane mane, holocaustum sempiternum. <span class="Versetto" id="EK46_16">16&#160;</span>Hæc dicit Dominus Deus: Si dederit princeps donum alicui de filiis suis, hæreditas ejus filiorum suorum erit: possidebunt eam hæreditarie. <span class="Versetto" id="EK46_17">17&#160;</span>Si autem dederit legatum de hæreditate sua uni servorum suorum, erit illius usque ad annum remissionis, et revertetur ad principem: hæreditas autem ejus filiis ejus erit. <span class="Versetto" id="EK46_18">18&#160;</span>Et non accipiet princeps de hæreditate populi per violentiam, et de possessione eorum: sed de possessione sua hæreditatem dabit filiis suis, ut non dispergatur populus meus unusquisque a possessione sua. <span class="Versetto" id="EK46_19">19&#160;</span>Et introduxit me per ingressum qui erat ex latere portæ, in gazophylacia sanctuarii ad sacerdotes, quæ respiciebant ad aquilonem: et erat ibi locus vergens ad occidentem. <span class="Versetto" id="EK46_20">20&#160;</span>Et dixit ad me: Iste est locus ubi coquent sacerdotes pro peccato et pro delicto: ubi coquent sacrificium, ut non efferant in atrium exterius, et sanctificetur populus. <span class="Versetto" id="EK46_21">21&#160;</span>Et eduxit me in atrium exterius, et circumduxit me per quatuor angulos atrii: et ecce atriolum erat in angulo atrii, atriola singula per angulos atrii. <span class="Versetto" id="EK46_22">22&#160;</span>In quatuor angulis atrii atriola disposita, quadraginta cubitorum per longum, et triginta per latum: mensuræ unius quatuor erant. <span class="Versetto" id="EK46_23">23&#160;</span>Et paries per circuitum ambiens quatuor atriola: et culinæ fabricatæ erant subter porticus per gyrum. <span class="Versetto" id="EK46_24">24&#160;</span>Et dixit ad me: Hæc est domus culinarum, in qua coquent ministri domus Domini victimas populi.</p>

  <p class='pT4' id='EK47_0'>47</p>

  <p class='Normale'><span class="Versetto" id="EK47_1">1&#160;</span>Et convertit me ad portam domus, et ecce aquæ egrediebantur subter limen domus ad orientem: facies enim domus respiciebat ad orientem, aquæ autem descendebant in latus templi dextrum, ad meridiem altaris. <span class="Versetto" id="EK47_2">2&#160;</span>Et eduxit me per viam portæ aquilonis, et convertit me ad viam foras portam exteriorem, viam quæ respiciebat ad orientem: et ecce aquæ redundantes a latere dextro. <span class="Versetto" id="EK47_3">3&#160;</span>Cum egrederetur vir ad orientem, qui habebat funiculum in manu sua, et mensus est mille cubitos, et traduxit me per aquam usque ad talos. <span class="Versetto" id="EK47_4">4&#160;</span>Rursumque mensus est mille, et traduxit me per aquam usque ad genua. <span class="Versetto" id="EK47_5">5&#160;</span>Et mensus est mille, et traduxit me per aquam usque ad renes. Et mensus est mille, torrentem quem non potui pertransire, quoniam intumuerant aquæ profundi torrentis, qui non potest transvadari. <span class="Versetto" id="EK47_6">6&#160;</span>Et dixit ad me: Certe vidisti, fili hominis. Et eduxit me, et convertit ad ripam torrentis. <span class="Versetto" id="EK47_7">7&#160;</span>Cumque me convertissem, ecce in ripa torrentis ligna multa nimis ex utraque parte. <span class="Versetto" id="EK47_8">8&#160;</span>Et ait ad me: Aquæ istæ quæ egrediuntur ad tumulos sabuli orientalis, et descendunt ad plana deserti, intrabunt mare et exibunt: et sanabuntur aquæ. <span class="Versetto" id="EK47_9">9&#160;</span>Et omnis anima vivens quæ serpit quocumque venerit torrens, vivet: et erunt pisces multi satis, postquam venerint illuc aquæ istæ: et sanabuntur et vivent omnia ad quæ venerit torrens. <span class="Versetto" id="EK47_10">10&#160;</span>Et stabunt super illas piscatores: ab Engaddi usque ad Engallim siccatio sagenarum erit: plurimæ species erunt piscium ejus, sicut pisces maris magni, multitudinis nimiæ. <span class="Versetto" id="EK47_11">11&#160;</span>In littoribus autem ejus et in palustribus, non sanabuntur, quia in salinas dabuntur. <span class="Versetto" id="EK47_12">12&#160;</span>Et super torrentem orietur in ripis ejus, ex utraque parte, omne lignum pomiferum: non defluet folium ex eo, et non deficiet fructus ejus: per singulos menses afferet primitiva, quia aquæ ejus de sanctuario egredientur: et erunt fructus ejus in cibum, et folia ejus ad medicinam. <span class="Versetto" id="EK47_13">13&#160;</span>Hæc dicit Dominus Deus: Hic est terminus in quo possidebitis terram in duodecim tribubus Israël: quia Joseph duplicem funiculum habet. <span class="Versetto" id="EK47_14">14&#160;</span>Possidebitis autem eam singuli æque ut frater suus, super quam levavi manum meam ut darem patribus vestris: et cadet terra hæc vobis in possessionem. <span class="Versetto" id="EK47_15">15&#160;</span>Hic est autem terminus terræ: ad plagam septentrionalem, a mari magno via Hethalon, venientibus Sedada, <span class="Versetto" id="EK47_16">16&#160;</span>Emath, Berotha, Sabarim, quæ est inter terminum Damasci et confinium Emath, domus Tichon, quæ est juxta terminum Auran. <span class="Versetto" id="EK47_17">17&#160;</span>Et erit terminus a mari usque ad atrium Enon, terminus Damasci: et ab aquilone ad aquilonem, terminus Emath plaga septentrionalis. <span class="Versetto" id="EK47_18">18&#160;</span>Porro plaga orientalis de medio Auran, et de medio Damasci, et de medio Galaad, et de medio terræ Israël, Jordanis disterminans ad mare orientale. Metiemini etiam plagam orientalem. <span class="Versetto" id="EK47_19">19&#160;</span>Plaga autem australis meridiana, a Thamar usque ad aquas contradictionis Cades, et torrens usque ad mare magnum: et hæc est plaga ad meridiem australis. <span class="Versetto" id="EK47_20">20&#160;</span>Et plaga maris, mare magnum a confinio per directum, donec venias Emath: hæc est plaga maris. <span class="Versetto" id="EK47_21">21&#160;</span>Et dividetis terram istam vobis per tribus Israël: <span class="Versetto" id="EK47_22">22&#160;</span>et mittetis eam in hæreditatem vobis, et advenis qui accesserint ad vos, qui genuerint filios in medio vestrum: et erunt vobis sicut indigenæ inter filios Israël: vobiscum divident possessionem in medio tribuum Israël. <span class="Versetto" id="EK47_23">23&#160;</span>In tribu autem quacumque fuerit advena, ibi dabitis possessionem illi, ait Dominus Deus.</p>

  <p class='pT4' id='EK48_0'>48</p>

  <p class='Normale'><span class="Versetto" id="EK48_1">1&#160;</span>Et hæc nomina tribuum a finibus aquilonis, juxta viam Hethalon, pergentibus Emath, atrium Enan terminus Damasci ad aquilonem, juxta viam Emath: et erit ei plaga orientalis mare, Dan una. <span class="Versetto" id="EK48_2">2&#160;</span>Et super terminum Dan, a plaga orientali usque ad plagam maris, Aser una. <span class="Versetto" id="EK48_3">3&#160;</span>Et super terminum Aser, a plaga orientali usque ad plagam maris, Nephthali una. <span class="Versetto" id="EK48_4">4&#160;</span>Et super terminum Nephthali, a plaga orientali usque ad plagam maris, Manasse una. <span class="Versetto" id="EK48_5">5&#160;</span>Et super terminum Manasse, a plaga orientali usque ad plagam maris, Ephraim una. <span class="Versetto" id="EK48_6">6&#160;</span>Et super terminum Ephraim, a plaga orientali usque ad plagam maris, Ruben una. <span class="Versetto" id="EK48_7">7&#160;</span>Et super terminum Ruben, a plaga orientali usque ad plagam maris, Juda una. <span class="Versetto" id="EK48_8">8&#160;</span>Et super terminum Juda, a plaga orientali usque ad plagam maris, erunt primitiæ quas separabitis, viginti quinque millibus latitudinis et longitudinis, sicuti singulæ partes a plaga orientali usque ad plagam maris: et erit sanctuarium in medio ejus. <span class="Versetto" id="EK48_9">9&#160;</span>Primitiæ quas separabitis Domino, longitudo viginti quinque millibus, et latitudo decem millibus. <span class="Versetto" id="EK48_10">10&#160;</span>Hæ autem erunt primitiæ sanctuarii sacerdotum, ad aquilonem longitudinis viginti quinque millia, et ad mare latitudinis decem millia, sed et ad orientem latitudinis decem millia, et ad meridiem longitudinis viginti quinque millia: et erit sanctuarium Domini in medio ejus. <span class="Versetto" id="EK48_11">11&#160;</span>Sacerdotibus sanctuarium erit de filiis Sadoc, qui custodierunt cæremonias meas, et non erraverunt cum errarent filii Israël, sicut erraverunt et Levitæ. <span class="Versetto" id="EK48_12">12&#160;</span>Et erunt eis primitiæ de primitiis terræ Sanctum sanctorum, juxta terminum Levitarum. <span class="Versetto" id="EK48_13">13&#160;</span>Sed et Levitis similiter, juxta fines sacerdotum, viginti quinque millia longitudinis, et latitudinis decem millia. Omnis longitudo viginti et quinque millium, et latitudo decem millium. <span class="Versetto" id="EK48_14">14&#160;</span>Et non venundabunt ex eo, neque mutabunt: neque transferentur primitiæ terræ, quia sanctificatæ sunt Domino. <span class="Versetto" id="EK48_15">15&#160;</span>Quinque millia autem quæ supersunt in latitudine per viginti quinque millia, profana erunt urbis in habitaculum et in suburbana: et erit civitas in medio ejus. <span class="Versetto" id="EK48_16">16&#160;</span>Et hæ mensuræ ejus: ad plagam septentrionalem, quingenta et quatuor millia: et ad plagam meridianam, quingenta et quatuor millia: et ad plagam orientalem, quingenta et quatuor millia: et ad plagam occidentalem, quingenta et quatuor millia. <span class="Versetto" id="EK48_17">17&#160;</span>Erunt autem suburbana civitatis ad aquilonem, ducenta quinquaginta: et ad meridiem, ducenta quinquaginta: et ad orientem, ducenta quinquaginta: et ad mare, ducenta quinquaginta. <span class="Versetto" id="EK48_18">18&#160;</span>Quod autem reliquum fuerit in longitudine secundum primitias sanctuarii, decem millia in orientem, et decem millia in occidentem, erunt sicut primitiæ sanctuarii: et erunt fruges ejus in panes his qui serviunt civitati. <span class="Versetto" id="EK48_19">19&#160;</span>Servientes autem civitati, operabuntur ex omnibus tribubus Israël. <span class="Versetto" id="EK48_20">20&#160;</span>Omnes primitiæ viginti quinque millium, per viginti quinque millia in quadrum, separabuntur in primitias sanctuarii, et in possessionem civitatis. <span class="Versetto" id="EK48_21">21&#160;</span>Quod autem reliquum fuerit, principis erit ex omni parte primitiarum sanctuarii, et possessionis civitatis e regione viginti quinque millium primitiarum usque ad terminum orientalem: sed et ad mare, e regione viginti quinque millium, usque ad terminum maris, similiter in partibus principis erit: et erunt primitiæ sanctuarii, et sanctuarium templi, in medio ejus. <span class="Versetto" id="EK48_22">22&#160;</span>De possessione autem Levitarum, et de possessione civitatis in medio partium principis, erit inter terminum Juda et inter terminum Benjamin, et ad principem pertinebit. <span class="Versetto" id="EK48_23">23&#160;</span>Et reliquis tribubus, a plaga orientali usque ad plagam occidentalem, Benjamin una. <span class="Versetto" id="EK48_24">24&#160;</span>Et contra terminum Benjamin, a plaga orientali usque ad plagam occidentalem, Simeon una. <span class="Versetto" id="EK48_25">25&#160;</span>Et super terminum Simeonis, a plaga orientali usque ad plagam occidentalem, Issachar una. <span class="Versetto" id="EK48_26">26&#160;</span>Et super terminum Issachar, a plaga orientali usque ad plagam occidentalem, Zabulon una. <span class="Versetto" id="EK48_27">27&#160;</span>Et super terminum Zabulon, a plaga orientali usque ad plagam maris, Gad una. <span class="Versetto" id="EK48_28">28&#160;</span>Et super terminum Gad, ad plagam austri in meridie: et erit finis de Thamar usque ad aquas contradictionis Cades: hæreditas contra mare magnum. <span class="Versetto" id="EK48_29">29&#160;</span>Hæc est terra quam mittetis in sortem tribubus Israël, et hæ partitiones earum, ait Dominus Deus. <span class="Versetto" id="EK48_30">30&#160;</span>Et hi egressus civitatis: a plaga septentrionali, quingentos et quatuor millia mensurabis. <span class="Versetto" id="EK48_31">31&#160;</span>Et portæ civitatis ex nominibus tribuum Israël: portæ tres a septentrione: porta Ruben una, porta Juda una, porta Levi una. <span class="Versetto" id="EK48_32">32&#160;</span>Et ad plagam orientalem, quingentos et quatuor millia, et portæ tres: porta Joseph una, porta Benjamin una, porta Dan una. <span class="Versetto" id="EK48_33">33&#160;</span>Et ad plagam meridianam, quingentos et quatuor millia metieris, et portæ tres: porta Simeonis una, porta Issachar una, porta Zabulon una. <span class="Versetto" id="EK48_34">34&#160;</span>Et ad plagam occidentalem, quingentos et quatuor millia, et portæ eorum tres: porta Gad una, porta Aser una, porta Nephthali una. <span class="Versetto" id="EK48_35">35&#160;</span>Per circuitum, decem et octo millia: et nomen civitatis ex illa die, Dominus ibidem.</p>

  <p class="footnote"></p>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>