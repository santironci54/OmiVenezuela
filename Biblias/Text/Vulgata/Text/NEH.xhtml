<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -NEHEMIÆ</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">NEHEMIÆ</p>

  <div class="divCap"><a href='NEH.xhtml#NH1_0' class="button">1</a><a href='NEH.xhtml#NH2_0' class="button">2</a><a href='NEH.xhtml#NH3_0' class="button">3</a><a href='NEH.xhtml#NH4_0' class="button">4</a><a href='NEH.xhtml#NH5_0' class="button">5</a><a href='NEH.xhtml#NH6_0' class="button">6</a><a href='NEH.xhtml#NH7_0' class="button">7</a><a href='NEH.xhtml#NH8_0' class="button">8</a><a href='NEH.xhtml#NH9_0' class="button">9</a><a href='NEH.xhtml#NH10_0' class="button">10</a><a href='NEH.xhtml#NH11_0' class="button">11</a><a href='NEH.xhtml#NH12_0' class="button">12</a><a href='NEH.xhtml#NH13_0' class="button">13</a></div>

  <p class='main' id='NH0_0'></p>

  <h2>II ESDRÆ ID EST LIBER NEHEMIÆ</h2>

  <p class='pT4' id='NH1_0'>1</p>

  <p class='Normale'><span class="Versetto" id="NH1_1">1&#160;</span>Verba Nehemiæ filii Helchiæ. Et factum est in mense Casleu, anno vigesimo, et ego eram in Susis castro.<a href='#FN1'>*</a> <span class="Versetto" id="NH1_2">2&#160;</span>Et venit Hanani, unus de fratribus meis, ipse et viri ex Juda: et interrogavi eos de Judæis qui remanserant, et supererant de captivitate, et Jerusalem. <span class="Versetto" id="NH1_3">3&#160;</span>Et dixerunt mihi: Qui remanserunt, et relicti sunt de captivitate ibi in provincia, in afflictione magna sunt, et in opprobrio: et murus Jerusalem dissipatus est, et portæ ejus combustæ sunt igni. <span class="Versetto" id="NH1_4">4&#160;</span>Cumque audissem verba hujuscemodi, sedi, et flevi, et luxi diebus multis: jejunabam, et orabam ante faciem Dei cæli:<a href='#FN2'>†</a> <span class="Versetto" id="NH1_5">5&#160;</span>et dixi: Quæso, Domine Deus cæli fortis, magne atque terribilis, qui custodis pactum et misericordiam cum his qui te diligunt, et custodiunt mandata tua: <span class="Versetto" id="NH1_6">6&#160;</span>fiant aures tuæ auscultantes, et oculi tui aperti, ut audias orationem servi tui, quam ego oro coram te hodie nocte et die pro filiis Israël servis tuis: et confiteor pro peccatis filiorum Israël, quibus peccaverunt tibi: ego et domus patris mei peccavimus, <span class="Versetto" id="NH1_7">7&#160;</span>vanitate seducti sumus, et non custodivimus mandatum tuum, et cæremonias, et judicia quæ præcepisti Moysi famulo tuo. <span class="Versetto" id="NH1_8">8&#160;</span>Memento verbi quod mandasti Moysi servo tuo, dicens: Cum transgressi fueritis, ego dispergam vos in populos: <span class="Versetto" id="NH1_9">9&#160;</span>et si revertamini ad me, et custodiatis præcepta mea, et faciatis ea: etiamsi abducti fueritis ad extrema cæli, inde congregabo vos, et reducam in locum quem elegi ut habitaret nomen meum ibi. <span class="Versetto" id="NH1_10">10&#160;</span>Et ipsi servi tui, et populus tuus, quos redemisti in fortitudine tua magna, et in manu tua valida. <span class="Versetto" id="NH1_11">11&#160;</span>Obsecro, Domine, sit auris tua attendens ad orationem servi tui, et ad orationem servorum tuorum, qui volunt timere nomen tuum: et dirige servum tuum hodie, et da ei misericordiam ante virum hunc. Ego enim eram pincerna regis.</p>

  <p class='pT4' id='NH2_0'>2</p>

  <p class='Normale'><span class="Versetto" id="NH2_1">1&#160;</span>Factum est autem in mense Nisan, anno vigesimo Artaxerxis regis: et vinum erat ante eum, et levavi vinum, et dedi regi: et eram quasi languidus ante faciem ejus.<a href='#FN3'>*</a> <span class="Versetto" id="NH2_2">2&#160;</span>Dixitque mihi rex: Quare vultus tuus tristis est, cum te ægrotum non videam? non est hoc frustra, sed malum nescio quod in corde tuo est. Et timui valde, ac nimis: <span class="Versetto" id="NH2_3">3&#160;</span>et dixi regi: Rex, in æternum vive: quare non mœreat vultus meus, quia civitas domus sepulchrorum patris mei deserta est, et portæ ejus combustæ sunt igni? <span class="Versetto" id="NH2_4">4&#160;</span>Et ait mihi rex: Pro qua re postulas? Et oravi Deum cæli, <span class="Versetto" id="NH2_5">5&#160;</span>et dixi ad regem: Si videtur regi bonum, et si placet servus tuus ante faciem tuam, ut mittas me in Judæam ad civitatem sepulchri patris mei, et ædificabo eam.<a href='#FN4'>†</a> <span class="Versetto" id="NH2_6">6&#160;</span>Dixitque mihi rex, et regina quæ sedebat juxta eum: Usque ad quod tempus erit iter tuum, et quando reverteris? Et placuit ante vultum regis, et misit me: et constitui ei tempus. <span class="Versetto" id="NH2_7">7&#160;</span>Et dixi regi: Si regi videtur bonum, epistolas det mihi ad duces regionis trans flumen, ut traducant me, donec veniam in Judæam: <span class="Versetto" id="NH2_8">8&#160;</span>et epistolam ad Asaph custodem saltus regis, ut det mihi ligna, ut tegere possim portas turris domus, et muros civitatis, et domum quam ingressus fuero. Et dedit mihi rex juxta manum Dei mei bonam mecum. <span class="Versetto" id="NH2_9">9&#160;</span>Et veni ad duces regionis trans flumen, dedique eis epistolas regis. Miserat autem rex mecum principes militum, et equites. <span class="Versetto" id="NH2_10">10&#160;</span>Et audierunt Sanaballat Horonites, et Tobias servus Ammanites: et contristati sunt afflictione magna, quod venisset homo qui quæreret prosperitatem filiorum Israël.<a href='#FN5'>‡</a> <span class="Versetto" id="NH2_11">11&#160;</span>Et veni Jerusalem, et eram ibi tribus diebus. <span class="Versetto" id="NH2_12">12&#160;</span>Et surrexi nocte ego, et viri pauci mecum, et non indicavi cuiquam quid Deus dedisset in corde meo ut facerem in Jerusalem: et jumentum non erat mecum, nisi animal cui sedebam. <span class="Versetto" id="NH2_13">13&#160;</span>Et egressus sum per portam vallis nocte, et ante fontem draconis, et ad portam stercoris, et considerabam murum Jerusalem dissipatum, et portas ejus consumptas igni. <span class="Versetto" id="NH2_14">14&#160;</span>Et transivi ad portam fontis, et ad aquæductum regis, et non erat locus jumento cui sedebam ut transiret. <span class="Versetto" id="NH2_15">15&#160;</span>Et ascendi per torrentem nocte, et considerabam murum, et reversus veni ad portam vallis, et redii.<a href='#FN6'>§</a> <span class="Versetto" id="NH2_16">16&#160;</span>Magistratus autem nesciebant quo abiissem, aut quid ego facerem: sed et Judæis, et sacerdotibus, et optimatibus, et magistratibus, et reliquis qui faciebant opus, usque ad id loci nihil indicaveram. <span class="Versetto" id="NH2_17">17&#160;</span>Et dixi eis: Vos nostis afflictionem in qua sumus: quia Jerusalem deserta est, et portæ ejus consumptæ sunt igni: venite, et ædificemus muros Jerusalem, et non simus ultra opprobrium.<a href='#FN7'>**</a> <span class="Versetto" id="NH2_18">18&#160;</span>Et indicavi eis manum Dei mei, quod esset bona mecum, et verba regis quæ locutus esset mihi, et aio: Surgamus, et ædificemus. Et confortatæ sunt manus eorum in bono. <span class="Versetto" id="NH2_19">19&#160;</span>Audierunt autem Sanaballat Horonites, et Tobias servus Ammanites, et Gosem Arabs, et subsannaverunt nos, et despexerunt, dixeruntque: Quæ est hæc res quam facitis? numquid contra regem vos rebellatis? <span class="Versetto" id="NH2_20">20&#160;</span>Et reddidi eis sermonem, dixique ad eos: Deus cæli ipse nos juvat, et nos servi ejus sumus: surgamus et ædificemus: vobis autem non est pars, et justitia, et memoria in Jerusalem.</p>

  <p class='pT4' id='NH3_0'>3</p>

  <p class='Normale'><span class="Versetto" id="NH3_1">1&#160;</span>Et surrexit Eliasib sacerdos magnus, et fratres ejus sacerdotes, et ædificaverunt portam gregis: ipsi sanctificaverunt eam, et statuerunt valvas ejus, et usque ad turrim centum cubitorum sanctificaverunt eam, usque ad turrim Hananeel.<a href='#FN8'>*</a> <span class="Versetto" id="NH3_2">2&#160;</span>Et juxta eum ædificaverunt viri Jericho: et juxta eum ædificavit Zachur filius Amri. <span class="Versetto" id="NH3_3">3&#160;</span>Portam autem piscium ædificaverunt filii Asnaa: ipsi texerunt eam, et statuerunt valvas ejus, et seras, et vectes. Et juxta eos ædificavit Marimuth filius Uriæ, filii Accus. <span class="Versetto" id="NH3_4">4&#160;</span>Et juxta eum ædificavit Mosollam filius Barachiæ, filii Mesezebel: et juxta eos ædificavit Sadoc filius Baana. <span class="Versetto" id="NH3_5">5&#160;</span>Et juxta eos ædificaverunt Thecueni: optimates autem eorum non supposuerunt colla sua in opere Domini sui. <span class="Versetto" id="NH3_6">6&#160;</span>Et portam veterem ædificaverunt Jojada filius Phasea, et Mosollam filius Besodia: ipsi texerunt eam, et statuerunt valvas ejus, et seras, et vectes.<a href='#FN9'>†</a> <span class="Versetto" id="NH3_7">7&#160;</span>Et juxta eos ædificaverunt Meltias Gabaonites, et Jadon Meronathites, viri de Gabaon et Maspha, pro duce qui erat in regione trans flumen. <span class="Versetto" id="NH3_8">8&#160;</span>Et juxta eum ædificavit Eziel filius Araia aurifex: et juxta eum ædificavit Ananias filius pigmentarii: et dimiserunt Jerusalem usque ad murum plateæ latioris.<a href='#FN10'>‡</a> <span class="Versetto" id="NH3_9">9&#160;</span>Et juxta eum ædificavit Raphaia filius Hur, princeps vici Jerusalem. <span class="Versetto" id="NH3_10">10&#160;</span>Et juxta eum ædificavit Jedaia filius Haromaph contra domum suam: et juxta eum ædificavit Hattus filius Haseboniæ. <span class="Versetto" id="NH3_11">11&#160;</span>Mediam partem vici ædificavit Melchias filius Herem, et Hasub filius Phahath Moab, et turrim furnorum. <span class="Versetto" id="NH3_12">12&#160;</span>Et juxta eum ædificavit Sellum filius Alohes, princeps mediæ partis vici Jerusalem, ipse et filiæ ejus. <span class="Versetto" id="NH3_13">13&#160;</span>Et portam vallis ædificavit Hanun, et habitatores Zanoë: ipsi ædificaverunt eam, et statuerunt valvas ejus, et seras, et vectes, et mille cubitos in muro usque ad portam sterquilinii.<a href='#FN11'>§</a> <span class="Versetto" id="NH3_14">14&#160;</span>Et portam sterquilinii ædificavit Melchias filius Rechab, princeps vici Bethacharam: ipse ædificavit eam, et statuit valvas ejus, et seras, et vectes. <span class="Versetto" id="NH3_15">15&#160;</span>Et portam fontis ædificavit Sellum filius Cholhoza, princeps pagi Maspha: ipse ædificavit eam, et texit, et statuit valvas ejus, et seras, et vectes, et muros piscinæ Siloë in hortum regis, et usque ad gradus qui descendunt de civitate David.<a href='#FN12'>**</a> <span class="Versetto" id="NH3_16">16&#160;</span>Post eum ædificavit Nehemias filius Azboc, princeps dimidiæ partis vici Bethsur, usque contra sepulchrum David, et usque ad piscinam quæ grandi opere constructa est, et usque ad domum fortium.<a href='#FN13'>††</a> <span class="Versetto" id="NH3_17">17&#160;</span>Post eum ædificaverunt Levitæ, Rehum filius Benni: post eum ædificavit Hasebias princeps dimidiæ partis vici Ceilæ in vico suo. <span class="Versetto" id="NH3_18">18&#160;</span>Post eum ædificaverunt fratres eorum: Bavai filius Enadad, princeps dimidiæ partis Ceilæ: <span class="Versetto" id="NH3_19">19&#160;</span>et ædificavit juxta eum Azer filius Josue, princeps Maspha, mensuram secundam, contra ascensum firmissimi anguli.<a href='#FN14'>‡‡</a> <span class="Versetto" id="NH3_20">20&#160;</span>Post eum in monte ædificavit Baruch filius Zachai mensuram secundam, ab angulo usque ad portam domus Eliasib sacerdotis magni. <span class="Versetto" id="NH3_21">21&#160;</span>Post eum ædificavit Merimuth filius Uriæ filii Haccus, mensuram secundam, a porta domus Eliasib, donec extenderetur domus Eliasib. <span class="Versetto" id="NH3_22">22&#160;</span>Et post eum ædificaverunt sacerdotes, viri de campestribus Jordanis. <span class="Versetto" id="NH3_23">23&#160;</span>Post eum ædificavit Benjamin et Hasub contra domum suam: et post eum ædificavit Azarias filius Maasiæ filii Ananiæ contra domum suam. <span class="Versetto" id="NH3_24">24&#160;</span>Post eum ædificavit Bennui filius Henadad mensuram secundam, a domo Azariæ usque ad flexuram, et usque ad angulum. <span class="Versetto" id="NH3_25">25&#160;</span>Phalel filius Ozi contra flexuram, et turrim quæ eminet de domo regis excelsa, id est, in atrio carceris: post eum Phadaia filius Pharos. <span class="Versetto" id="NH3_26">26&#160;</span>Nathinæi autem habitabant in Ophel usque contra portam aquarum ad orientem, et turrim quæ prominebat.<a href='#FN15'>§§</a> <span class="Versetto" id="NH3_27">27&#160;</span>Post eum ædificaverunt Thecueni mensuram secundam e regione, a turre magna et eminente usque ad murum templi.<a href='#FN16'>***</a> <span class="Versetto" id="NH3_28">28&#160;</span>Sursum autem a porta equorum ædificaverunt sacerdotes, unusquisque contra domum suam.<a href='#FN17'>†††</a> <span class="Versetto" id="NH3_29">29&#160;</span>Post eos ædificavit Sadoc filius Emmer contra domum suam. Et post eum ædificavit Semaia filius Secheniæ, custos portæ orientalis. <span class="Versetto" id="NH3_30">30&#160;</span>Post eum ædificavit Hanania filius Selemiæ, et Hanun filius Seleph sextus, mensuram secundam: post eum ædificavit Mosollam filius Barachiæ, contra gazophylacium suum. Post eum ædificavit Melchias filius aurificis usque ad domum Nathinæorum, et scruta vendentium contra portam judicialem, et usque ad cœnaculum anguli. <span class="Versetto" id="NH3_31">31&#160;</span>Et inter cœnaculum anguli in porta gregis, ædificaverunt aurifices et negotiatores.</p>

  <p class='pT4' id='NH4_0'>4</p>

  <p class='Normale'><span class="Versetto" id="NH4_1">1&#160;</span>Factum est autem, cum audisset Sanaballat quod ædificaremus murum, iratus est valde: et motus nimis subsannavit Judæos,<a href='#FN18'>*</a> <span class="Versetto" id="NH4_2">2&#160;</span>et dixit coram fratribus suis, et frequentia Samaritanorum: Quid Judæi faciunt imbecilles? num dimittent eos gentes? num sacrificabunt, et complebunt in una die? numquid ædificare poterunt lapides de acervis pulveris, qui combusti sunt? <span class="Versetto" id="NH4_3">3&#160;</span>Sed et Tobias Ammanites, proximus ejus, ait: Ædificent: si ascenderit vulpes, transiliet murum eorum lapideum.<a href='#FN19'>†</a> <span class="Versetto" id="NH4_4">4&#160;</span>Audi, Deus noster, quia facti sumus despectui: converte opprobrium super caput eorum, et da eos in despectionem in terra captivitatis. <span class="Versetto" id="NH4_5">5&#160;</span>Ne operias iniquitatem eorum, et peccatum eorum coram facie tua non deleatur, quia irriserunt ædificantes. <span class="Versetto" id="NH4_6">6&#160;</span>Itaque ædificavimus murum, et conjunximus totum usque ad partem dimidiam: et provocatum est cor populi ad operandum. <span class="Versetto" id="NH4_7">7&#160;</span>Factum est autem, cum audisset Sanaballat, et Tobias, et Arabes, et Ammanitæ, et Azotii, quod obducta esset cicatrix muri Jerusalem, et quod cœpissent interrupta concludi, irati sunt nimis. <span class="Versetto" id="NH4_8">8&#160;</span>Et congregati sunt omnes pariter ut venirent, et pugnarent contra Jerusalem, et molirentur insidias. <span class="Versetto" id="NH4_9">9&#160;</span>Et oravimus Deum nostrum, et posuimus custodes super murum die ac nocte contra eos.<a href='#FN20'>‡</a> <span class="Versetto" id="NH4_10">10&#160;</span>Dixit autem Judas: Debilitata est fortitudo portantis, et humus nimia est, et nos non poterimus ædificare murum.<a href='#FN21'>§</a> <span class="Versetto" id="NH4_11">11&#160;</span>Et dixerunt hostes nostri: Nesciant, et ignorent donec veniamus in medium eorum, et interficiamus eos, et cessare faciamus opus.<a href='#FN22'>**</a> <span class="Versetto" id="NH4_12">12&#160;</span>Factum est autem venientibus Judæis qui habitabant juxta eos, et dicentibus nobis per decem vices, ex omnibus locis quibus venerant ad nos, <span class="Versetto" id="NH4_13">13&#160;</span>statui in loco post murum per circuitum populum in ordinem cum gladiis suis, et lanceis, et arcubus.<a href='#FN23'>††</a> <span class="Versetto" id="NH4_14">14&#160;</span>Et perspexi atque surrexi: et aio ad optimates et magistratus, et ad reliquam partem vulgi: Nolite timere a facie eorum: Domini magni et terribilis mementote, et pugnate pro fratribus vestris, filiis vestris, et filiabus vestris, et uxoribus vestris, et domibus vestris. <span class="Versetto" id="NH4_15">15&#160;</span>Factum est autem, cum audissent inimici nostri nuntiatum esse nobis, dissipavit Deus consilium eorum. Et reversi sumus omnes ad muros, unusquisque ad opus suum. <span class="Versetto" id="NH4_16">16&#160;</span>Et factum est a die illa, media pars juvenum eorum faciebat opus, et media parata erat ad bellum: et lanceæ, et scuta, et arcus, et loricæ, et principes post eos in omni domo Juda.<a href='#FN24'>‡‡</a> <span class="Versetto" id="NH4_17">17&#160;</span>Ædificantium in muro, et portantium onera, et imponentium: una manu sua faciebat opus, et altera tenebat gladium: <span class="Versetto" id="NH4_18">18&#160;</span>ædificentium enim unusquisque gladio erat accinctus renes. Et ædificabant, et clangebant buccina juxta me. <span class="Versetto" id="NH4_19">19&#160;</span>Et dixi ad optimates, et ad magistratus, et ad reliquam partem vulgi: Opus grande est et latum, et nos separati sumus in muro procul alter ab altero: <span class="Versetto" id="NH4_20">20&#160;</span>in loco quocumque audieritis clangorem tubæ, illuc concurrite ad nos: Deus noster pugnabit pro nobis. <span class="Versetto" id="NH4_21">21&#160;</span>Et nos ipsi faciamus opus, et media pars nostrum teneat lanceas ab ascensu auroræ donec egrediantur astra. <span class="Versetto" id="NH4_22">22&#160;</span>In tempore quoque illo dixi populo: Unusquisque cum puero suo maneat in medio Jerusalem, et sint nobis vices per noctem et diem ad operandum.<a href='#FN25'>§§</a> <span class="Versetto" id="NH4_23">23&#160;</span>Ego autem et fratres mei, et pueri mei, et custodes, qui erant post me, non deponebamus vestimenta nostra: unusquisque tantum nudabatur ad baptismum.</p>

  <p class='pT4' id='NH5_0'>5</p>

  <p class='Normale'><span class="Versetto" id="NH5_1">1&#160;</span>Et factus est clamor populi et uxorum ejus magnus adversus fratres suos Judæos.<a href='#FN26'>*</a> <span class="Versetto" id="NH5_2">2&#160;</span>Et erant qui dicerent: Filii nostri et filiæ nostræ multæ sunt nimis: accipiamus pro pretio eorum frumentum, et comedamus, et vivamus. <span class="Versetto" id="NH5_3">3&#160;</span>Et erant qui dicerent: Agros nostros, et vineas, et domus nostras opponamus, et accipiamus frumentum in fame. <span class="Versetto" id="NH5_4">4&#160;</span>Et alii dicebant: Mutuo sumamus pecunias in tributa regis, demusque agros nostros et vineas: <span class="Versetto" id="NH5_5">5&#160;</span>et nunc sicut carnes fratrum nostrorum, sic carnes nostræ sunt: et sicut filii eorum, ita et filii nostri: ecce nos subjugamus filios nostros et filias nostras in servitutem, et de filiabus nostris sunt famulæ, nec habemus unde possint redimi: et agros nostros et vineas nostras alii possident. <span class="Versetto" id="NH5_6">6&#160;</span>Et iratus sum nimis cum audissem clamorem eorum secundum verba hæc: <span class="Versetto" id="NH5_7">7&#160;</span>cogitavitque cor meum mecum, et increpavi optimates et magistratus, et dixi eis: Usurasne singuli a fratribus vestris exigitis? Et congregavi adversum eos concionem magnam,<a href='#FN27'>†</a> <span class="Versetto" id="NH5_8">8&#160;</span>et dixi eis: Nos, ut scitis, redemimus fratres nostros Judæos, qui venditi fuerant gentibus secundum possibilitatem nostram: et vos igitur vendetis fratres vestros, et redimemus eos? Et siluerunt, nec invenerunt quid responderent. <span class="Versetto" id="NH5_9">9&#160;</span>Dixique ad eos: Non est bona res quam facitis: quare non in timore Dei nostri ambulastis, ne exprobretur nobis a gentibus inimicis nostris? <span class="Versetto" id="NH5_10">10&#160;</span>Et ego, et fratres mei, et pueri mei commodavimus plurimis pecuniam et frumentum. Non repetamus in commune istud: æs alienum concedamus quod debetur nobis. <span class="Versetto" id="NH5_11">11&#160;</span>Reddite eis hodie agros suos, et vineas suas, et oliveta sua, et domos suas: quin potius et centesimum pecuniæ, frumenti, vini et olei, quam exigere soletis ab eis, date pro illis. <span class="Versetto" id="NH5_12">12&#160;</span>Et dixerunt: Reddemus, et ab eis nihil quæremus: sicque faciemus ut loqueris. Et vocavi sacerdotes, et adjuravi eos ut facerent juxta quod dixeram. <span class="Versetto" id="NH5_13">13&#160;</span>Insuper excussi sinum meum, et dixi: Sic excutiat Deus omnem virum qui non compleverit verbum istud, de domo sua, et de laboribus suis: sic excutiatur, et vacuus fiat. Et dixit universa multitudo: Amen: et laudaverunt Deum. Fecit ergo populus sicut erat dictum.<a href='#FN28'>‡</a> <span class="Versetto" id="NH5_14">14&#160;</span>A die autem illa, qua præceperat rex mihi ut essem dux in terra Juda, ab anno vigesimo usque ad annum trigesimum secundum Artaxerxis regis per annos duodecim, ego et fratres mei annonas quæ ducibus debebantur non comedimus.<a href='#FN29'>§</a> <span class="Versetto" id="NH5_15">15&#160;</span>Duces autem primi, qui fuerant ante me, gravaverunt populum, et acceperunt ab eis in pane, et vino, et pecunia, quotidie siclos quadraginta: sed et ministri eorum depresserunt populum. Ego autem non feci ita propter timorem Dei: <span class="Versetto" id="NH5_16">16&#160;</span>quin potius in opere muri ædificavi, et agrum non emi, et omnes pueri mei congregati ad opus erant. <span class="Versetto" id="NH5_17">17&#160;</span>Judæi quoque et magistratus centum quinquaginta viri, et qui veniebant ad nos de gentibus quæ in circuitu nostro sunt, in mensa mea erant. <span class="Versetto" id="NH5_18">18&#160;</span>Parabatur autem mihi per dies singulos bos unus, arietes sex electi, exceptis volatilibus, et inter dies decem vina diversa, et alia multa tribuebam: insuper et annonas ducatus mei non quæsivi: valde enim attenuatus erat populus. <span class="Versetto" id="NH5_19">19&#160;</span>Memento mei, Deus meus, in bonum, secundum omnia quæ feci populo huic.</p>

  <p class='pT4' id='NH6_0'>6</p>

  <p class='Normale'><span class="Versetto" id="NH6_1">1&#160;</span>Factum est autem, cum audisset Sanaballat, et Tobias, et Gossem Arabs, et ceteri inimici nostri, quod ædificassem ego murum, et non esset in ipso residua interruptio (usque ad tempus autem illud valvas non posueram in portis), <span class="Versetto" id="NH6_2">2&#160;</span>miserunt Sanaballat et Gossem ad me, dicentes: Veni, et percutiamus fœdus pariter in viculis in campo Ono. Ipsi autem cogitabant ut facerent mihi malum.<a href='#FN30'>*</a> <span class="Versetto" id="NH6_3">3&#160;</span>Misi ergo ad eos nuntios, dicens: Opus grande ego facio, et non possum descendere, ne forte negligatur cum venero, et descendero ad vos. <span class="Versetto" id="NH6_4">4&#160;</span>Miserunt autem ad me secundum verbum hoc per quatuor vices: et respondi eis juxta sermonem priorem. <span class="Versetto" id="NH6_5">5&#160;</span>Et misit ad me Sanaballat juxta verbum prius quinta vice puerum suum, et epistolam habebat in manu sua scriptam hoc modo: <span class="Versetto" id="NH6_6">6&#160;</span>In gentibus auditum est, et Gossem dixit, quod tu et Judæi cogitetis rebellare, et propterea ædifices murum, et levare te velis super eos regem: propter quam causam <span class="Versetto" id="NH6_7">7&#160;</span>et prophetas posueris, qui prædicent de te in Jerusalem, dicentes: Rex in Judæa est. Auditurus est rex verba hæc: idcirco nunc veni, ut ineamus consilium pariter. <span class="Versetto" id="NH6_8">8&#160;</span>Et misi ad eos, dicens: Non est factum secundum verba hæc, quæ tu loqueris: de corde enim tuo tu componis hæc. <span class="Versetto" id="NH6_9">9&#160;</span>Omnes enim hi terrebant nos, cogitantes quod cessarent manus nostræ ab opere, et quiesceremus: quam ob causam magis confortavi manus meas. <span class="Versetto" id="NH6_10">10&#160;</span>Et ingressus sum domum Semaiæ filii Dalaiæ filii Metabeel secreto. Qui ait: Tractemus nobiscum in domo Dei in medio templi, et claudamus portas ædis: quia venturi sunt ut interficiant te, et nocte venturi sunt ad occidendum te.<a href='#FN31'>†</a> <span class="Versetto" id="NH6_11">11&#160;</span>Et dixi: Num quisquam similis mei fugit? et quis ut ego ingredietur templum, et vivet? non ingrediar. <span class="Versetto" id="NH6_12">12&#160;</span>Et intellexi quod Deus non misisset eum, sed quasi vaticinans locutus esset ad me, et Tobias et Sanaballat conduxissent eum. <span class="Versetto" id="NH6_13">13&#160;</span>Acceperat enim pretium, ut territus facerem, et peccarem, et haberent malum quod exprobrarent mihi. <span class="Versetto" id="NH6_14">14&#160;</span>Memento mei, Domine, pro Tobia et Sanaballat, juxta opera eorum talia: sed et Noadiæ prophetæ, et ceterorum prophetarum, qui terrebant me. <span class="Versetto" id="NH6_15">15&#160;</span>Completus est autem murus vigesimo quinto die mensis Elul, quinquaginta duobus diebus.<a href='#FN32'>‡</a> <span class="Versetto" id="NH6_16">16&#160;</span>Factum est ergo cum audissent omnes inimici nostri, ut timerent universæ gentes quæ erant in circuitu nostro, et conciderent intra semetipsos, et scirent quod a Deo factum esset opus hoc.<a href='#FN33'>§</a> <span class="Versetto" id="NH6_17">17&#160;</span>Sed et in diebus illis multæ optimatum Judæorum epistolæ mittebantur ad Tobiam, et a Tobia veniebant ad eos. <span class="Versetto" id="NH6_18">18&#160;</span>Multi enim erant in Judæa habentes juramentum ejus, quia gener erat Secheniæ filii Area, et Johanan filius ejus acceperat filiam Mosollam filii Barachiæ: <span class="Versetto" id="NH6_19">19&#160;</span>sed et laudabant eum coram me, et verba mea nuntiabant ei: et Tobias mittebat epistolas ut terreret me.</p>

  <p class='pT4' id='NH7_0'>7</p>

  <p class='Normale'><span class="Versetto" id="NH7_1">1&#160;</span>Postquam autem ædificatus est murus, et posui valvas, et recensui janitores, et cantores, et Levitas,<a href='#FN34'>*</a> <span class="Versetto" id="NH7_2">2&#160;</span>præcepi Hanani fratri meo, et Hananiæ principi domus de Jerusalem (ipse enim quasi vir verax et timens Deum plus ceteris videbatur), <span class="Versetto" id="NH7_3">3&#160;</span>et dixi eis: Non aperiantur portæ Jerusalem usque ad calorem solis. Cumque adhuc assisterent, clausæ portæ sunt, et oppilatæ: et posui custodes de habitatoribus Jerusalem, singulos per vices suas, et unumquemque contra domum suam.<a href='#FN35'>†</a> <span class="Versetto" id="NH7_4">4&#160;</span>Civitas autem erat lata nimis et grandis, et populus parvus in medio ejus, et non erant domus ædificatæ. <span class="Versetto" id="NH7_5">5&#160;</span>Deus autem dedit in corde meo, et congregavi optimates, et magistratus, et vulgus, ut recenserem eos: et inveni librum census eorum qui ascenderant primum, et inventum est scriptum in eo. <span class="Versetto" id="NH7_6">6&#160;</span>Isti filii provinciæ, qui ascenderunt de captivitate migrantium, quos transtulerat Nabuchodonosor rex Babylonis, et reversi sunt in Jerusalem et in Judæam, unusquisque in civitatem suam. <span class="Versetto" id="NH7_7">7&#160;</span>Qui venerunt cum Zorobabel, Josue, Nehemias, Azarias, Raamias, Nahamani, Mardochæus, Belsam, Mespharath, Begoai, Nahum, Baana. Numerus virorum populi Israël: <span class="Versetto" id="NH7_8">8&#160;</span>filii Pharos, duo millia centum septuaginta duo: <span class="Versetto" id="NH7_9">9&#160;</span>filii Saphatia, trecenti septuaginta duo: <span class="Versetto" id="NH7_10">10&#160;</span>filii Area, sexcenti quinquaginta duo: <span class="Versetto" id="NH7_11">11&#160;</span>filii Phahathmoab filiorum Josue et Joab, duo millia octingenti decem et octo: <span class="Versetto" id="NH7_12">12&#160;</span>filii Ælam, mille ducenti quinquaginta quatuor: <span class="Versetto" id="NH7_13">13&#160;</span>filii Zethua, octingenti quadraginta quinque: <span class="Versetto" id="NH7_14">14&#160;</span>filii Zachai, septingenti sexaginta: <span class="Versetto" id="NH7_15">15&#160;</span>filii Bannui, sexcenti quadraginta octo: <span class="Versetto" id="NH7_16">16&#160;</span>filii Bebai, sexcenti viginti octo: <span class="Versetto" id="NH7_17">17&#160;</span>filii Azgad, duo millia trecenti viginti duo: <span class="Versetto" id="NH7_18">18&#160;</span>filii Adonicam, sexcenti sexaginta septem: <span class="Versetto" id="NH7_19">19&#160;</span>filii Beguai, duo millia sexaginta septem: <span class="Versetto" id="NH7_20">20&#160;</span>filii Adin, sexcenti quinquaginta quinque: <span class="Versetto" id="NH7_21">21&#160;</span>filii Ater, filii Hezeciæ, nonaginta octo: <span class="Versetto" id="NH7_22">22&#160;</span>filii Hasem, trecenti viginti octo: <span class="Versetto" id="NH7_23">23&#160;</span>filii Besai, trecenti viginti quatuor: <span class="Versetto" id="NH7_24">24&#160;</span>filii Hareph, centum duodecim: <span class="Versetto" id="NH7_25">25&#160;</span>filii Gabaon, nonaginta quinque: <span class="Versetto" id="NH7_26">26&#160;</span>filii Bethlehem et Netupha, centum octoginta octo. <span class="Versetto" id="NH7_27">27&#160;</span>Viri Anathoth, centum viginti octo. <span class="Versetto" id="NH7_28">28&#160;</span>Viri Bethazmoth, quadraginta duo. <span class="Versetto" id="NH7_29">29&#160;</span>Viri Cariathiarim, Cephira, et Beroth, septingenti quadraginta tres. <span class="Versetto" id="NH7_30">30&#160;</span>Viri Rama et Geba, sexcenti viginti unus. <span class="Versetto" id="NH7_31">31&#160;</span>Viri Machmas, centum viginti duo. <span class="Versetto" id="NH7_32">32&#160;</span>Viri Bethel et Hai, centum viginti tres. <span class="Versetto" id="NH7_33">33&#160;</span>Viri Nebo alterius, quinquaginta duo. <span class="Versetto" id="NH7_34">34&#160;</span>Viri Ælam alterius, mille ducenti quinquaginta quatuor. <span class="Versetto" id="NH7_35">35&#160;</span>Filii Harem, trecenti viginti. <span class="Versetto" id="NH7_36">36&#160;</span>Filii Jericho, trecenti quadraginta quinque. <span class="Versetto" id="NH7_37">37&#160;</span>Filii Lod Hadid et Ono, septingenti viginti unus. <span class="Versetto" id="NH7_38">38&#160;</span>Filii Senaa, tria millia nongenti triginta. <span class="Versetto" id="NH7_39">39&#160;</span>Sacerdotes: filii Idaia in domo Josue, nongenti septuaginta tres. <span class="Versetto" id="NH7_40">40&#160;</span>Filii Emmer, mille quinquaginta duo. <span class="Versetto" id="NH7_41">41&#160;</span>Filii Phashur, mille ducenti quadraginta septem. <span class="Versetto" id="NH7_42">42&#160;</span>Filii Arem, mille decem et septem. Levitæ: <span class="Versetto" id="NH7_43">43&#160;</span>filii Josue et Cedmihel filiorum <span class="Versetto" id="NH7_44">44&#160;</span>Oduiæ, septuaginta quatuor. Cantores: <span class="Versetto" id="NH7_45">45&#160;</span>filii Asaph, centum quadraginta octo. <span class="Versetto" id="NH7_46">46&#160;</span>Janitores: filii Sellum, filii Ater, filii Telmon, filii Accub, filii Hatita, filii Sobai: centum triginta octo. <span class="Versetto" id="NH7_47">47&#160;</span>Nathinæi: filii Soha, filii Hasupha, filii Tebbaoth, <span class="Versetto" id="NH7_48">48&#160;</span>filii Ceros, filii Siaa, filii Phadon, filii Lebana, filii Hagaba, filii Selmai, <span class="Versetto" id="NH7_49">49&#160;</span>filii Hanan, filii Geddel, filii Gaher, <span class="Versetto" id="NH7_50">50&#160;</span>filii Raaia, filii Rasin, filii Necoda, <span class="Versetto" id="NH7_51">51&#160;</span>filii Gezem, filii Aza, filii Phasea, <span class="Versetto" id="NH7_52">52&#160;</span>filii Besai, filii Munim, filii Nephussim, <span class="Versetto" id="NH7_53">53&#160;</span>filii Bacbuc, filii Hacupha, filii Harhur, <span class="Versetto" id="NH7_54">54&#160;</span>filii Besloth, filii Mahida, filii Harsa, <span class="Versetto" id="NH7_55">55&#160;</span>filii Bercos, filii Sisara, filii Thema, <span class="Versetto" id="NH7_56">56&#160;</span>filii Nasia, filii Hatipha, <span class="Versetto" id="NH7_57">57&#160;</span>filii servorum Salomonis, filii Sothai, filii Sophereth, filii Pharida, <span class="Versetto" id="NH7_58">58&#160;</span>filii Jahala, filii Darcon, filii Jeddel, <span class="Versetto" id="NH7_59">59&#160;</span>filii Saphatia, filii Hatil, filii Phochereth, qui erat ortus ex Sabaim filio Amon. <span class="Versetto" id="NH7_60">60&#160;</span>Omnes Nathinæi, et filii servorum Salomonis, trecenti nonaginta duo. <span class="Versetto" id="NH7_61">61&#160;</span>Hi sunt autem qui ascenderunt de Thelmela, Thelharsa, Cherub, Addon, et Emmer: et non potuerunt indicare domum patrum suorum, et semen suum, utrum ex Israël essent, <span class="Versetto" id="NH7_62">62&#160;</span>filii Dalaia, filii Tobia, filii Necoda, sexcenti quadraginta duo. <span class="Versetto" id="NH7_63">63&#160;</span>Et de sacerdotibus, filii Habia, filii Accos, filii Berzellai, qui accepit de filiabus Berzellai Galaaditis uxorem, et vocatus est nomine eorum. <span class="Versetto" id="NH7_64">64&#160;</span>Hi quæsierunt scripturam suam in censu, et non invenerunt: et ejecti sunt de sacerdotio. <span class="Versetto" id="NH7_65">65&#160;</span>Dixitque Athersatha eis ut non manducarent de Sanctis sanctorum, donec staret sacerdos doctus et eruditus. <span class="Versetto" id="NH7_66">66&#160;</span>Omnis multitudo quasi vir unus quadraginta duo millia trecenti sexaginta,<a href='#FN36'>‡</a> <span class="Versetto" id="NH7_67">67&#160;</span>absque servis et ancillis eorum, qui erant septem millia trecenti triginta septem, et inter eos cantores et cantatrices, ducenti quadraginta quinque. <span class="Versetto" id="NH7_68">68&#160;</span>Equi eorum, septingenti triginta sex: muli eorum, ducenti quadraginta quinque: <span class="Versetto" id="NH7_69">69&#160;</span>cameli eorum, quadringenti triginta quinque: asini, sex millia septingenti viginti. <span class="Versetto" id="NH7_70">70&#160;</span>Nonnulli autem de principibus familiarum dederunt in opus. Athersatha dedit in thesaurum auri drachmas mille, phialas quinquaginta, tunicas sacerdotales quingentas triginta. <span class="Versetto" id="NH7_71">71&#160;</span>Et de principibus familiarum dederunt in thesaurum operis, auri drachmas viginti millia, et argenti mnas duo millia ducentas. <span class="Versetto" id="NH7_72">72&#160;</span>Et quod dedit reliquus populus, auri drachmas viginti millia, et argenti mnas duo millia, et tunicas sacerdotales sexaginta septem. <span class="Versetto" id="NH7_73">73&#160;</span>Habitaverunt autem sacerdotes, et Levitæ, et janitores, et cantores, et reliquum vulgus, et Nathinæi, et omnis Israël, in civitatibus suis.</p>

  <p class='pT4' id='NH8_0'>8</p>

  <p class='Normale'><span class="Versetto" id="NH8_1">1&#160;</span>Et venerat mensis septimus: filii autem Israël erant in civitatibus suis. Congregatusque est omnis populus quasi vir unus ad plateam quæ est ante portam aquarum: et dixerunt Esdræ scribæ ut afferret librum legis Moysi, quam præceperat Dominus Israëli.<a href='#FN37'>*</a> <span class="Versetto" id="NH8_2">2&#160;</span>Attulit ergo Esdras sacerdos legem coram multitudine virorum et mulierum, cunctisque qui poterant intelligere, in die prima mensis septimi. <span class="Versetto" id="NH8_3">3&#160;</span>Et legit in eo aperte in platea quæ erat ante portam aquarum, de mane usque ad mediam diem, in conspectu virorum et mulierum, et sapientium: et aures omnis populi erant erectæ ad librum. <span class="Versetto" id="NH8_4">4&#160;</span>Stetit autem Esdras scriba super gradum ligneum, quem fecerat ad loquendum: et steterunt juxta eum Mathathias, et Semeia, et Ania, et Uria, et Helcia, et Maasia, ad dexteram ejus: et ad sinistram, Phadaia, Misaël, et Melchia, et Hasum, et Hasbadana, Zacharia, et Mosollam.<a href='#FN38'>†</a> <span class="Versetto" id="NH8_5">5&#160;</span>Et aperuit Esdras librum coram omni populo: super universum quippe populum eminebat: et cum aperuisset eum, stetit omnis populus. <span class="Versetto" id="NH8_6">6&#160;</span>Et benedixit Esdras Domino Deo magno: et respondit omnis populus: Amen, amen, elevans manus suas: et incurvati sunt, et adoraverunt Deum proni in terram. <span class="Versetto" id="NH8_7">7&#160;</span>Porro Josue, et Bani, et Serebia, Jamin, Accub, Septhai, Odia, Maasia, Celita, Azarias, Jozabed, Hanan, Phalaia, Levitæ, silentium faciebant in populo ad audiendam legem: populus autem stabat in gradu suo. <span class="Versetto" id="NH8_8">8&#160;</span>Et legerunt in libro legis Dei distincte, et aperte ad intelligendum: et intellexerunt cum legeretur. <span class="Versetto" id="NH8_9">9&#160;</span>Dixit autem Nehemias (ipse est Athersatha) et Esdras sacerdos et scriba, et Levitæ interpretantes universo populo: Dies sanctificatus est Domino Deo nostro: nolite lugere, et nolite flere. Flebat enim omnis populus cum audiret verba legis. <span class="Versetto" id="NH8_10">10&#160;</span>Et dixit eis: Ite, comedite pinguia, et bibite mulsum, et mittite partes his qui non præparaverunt sibi, quia sanctus dies Domini est: et nolite contristari: gaudium etenim Domini est fortitudo nostra.<a href='#FN39'>‡</a> <span class="Versetto" id="NH8_11">11&#160;</span>Levitæ autem silentium faciebant in omni populo, dicentes: Tacete, quia dies sanctus est, et nolite dolere.<a href='#FN40'>§</a> <span class="Versetto" id="NH8_12">12&#160;</span>Abiit itaque omnis populus ut comederet, et biberet, et mitteret partes, et faceret lætitiam magnam: quia intellexerant verba quæ docuerat eos. <span class="Versetto" id="NH8_13">13&#160;</span>Et in die secundo congregati sunt principes familiarum universi populi, sacerdotes et Levitæ, ad Esdram scribam, ut interpretaretur eis verba legis. <span class="Versetto" id="NH8_14">14&#160;</span>Et invenerunt scriptum in lege præcepisse Dominum in manu Moysi ut habitent filii Israël in tabernaculis in die solemni, mense septimo:<a href='#FN41'>**</a> <span class="Versetto" id="NH8_15">15&#160;</span>et ut prædicent, et divulgent vocem in universis urbibus suis, et in Jerusalem, dicentes: Egredimini in montem, et afferte frondes olivæ, et frondes ligni pulcherrimi, frondes myrti, et ramos palmarum, et frondes ligni nemorosi, ut fiant tabernacula, sicut scriptum est.<a href='#FN42'>††</a> <span class="Versetto" id="NH8_16">16&#160;</span>Et egressus est populus, et attulerunt. Feceruntque sibi tabernacula unusquisque in domate suo: et in atriis suis, et in atriis domus Dei, et in platea portæ aquarum, et in platea portæ Ephraim.<a href='#FN43'>‡‡</a> <span class="Versetto" id="NH8_17">17&#160;</span>Fecit ergo universa ecclesia eorum qui redierant de captivitate, tabernacula, et habitaverunt in tabernaculis: non enim fecerant a diebus Josue filii Nun taliter filii Israël usque ad diem illum. Et fuit lætitia magna nimis. <span class="Versetto" id="NH8_18">18&#160;</span>Legit autem in libro legis Dei per dies singulos, a die primo usque ad diem novissimum. Et fecerunt solemnitatem septem diebus, et in die octavo collectam juxta ritum.<a href='#FN44'>§§</a></p>

  <p class='pT4' id='NH9_0'>9</p>

  <p class='Normale'><span class="Versetto" id="NH9_1">1&#160;</span>In die autem vigesimo quarto mensis hujus, convenerunt filii Israël in jejunio et in saccis, et humus super eos.<a href='#FN45'>*</a> <span class="Versetto" id="NH9_2">2&#160;</span>Et separatum est semen filiorum Israël ab omni filio alienigena: et steterunt, et confitebantur peccata sua, et iniquitates patrum suorum. <span class="Versetto" id="NH9_3">3&#160;</span>Et consurrexerunt ad standum: et legerunt in volumine legis Domini Dei sui, quater in die, et quater confitebantur, et adorabant Dominum Deum suum. <span class="Versetto" id="NH9_4">4&#160;</span>Surrexerunt autem super gradum Levitarum Josue, et Bani, et Cedmihel, Sabania, Bonni, Sarebias, Bani, et Chanani: et clamaverunt voce magna ad Dominum Deum suum. <span class="Versetto" id="NH9_5">5&#160;</span>Et dixerunt Levitæ Josue, et Cedmihel, Bonni, Hasebnia, Serebia, Odaia, Sebnia, Phathathia: Surgite, benedicite Domino Deo vestro ab æterno usque in æternum: et benedicant nomini gloriæ tuæ excelso in omni benedictione et laude. <span class="Versetto" id="NH9_6">6&#160;</span>Tu ipse, Domine, solus, tu fecisti cælum, et cælum cælorum, et omnem exercitum eorum: terram, et universa quæ in ea sunt: maria, et omnia quæ in eis sunt: et tu vivificas omnia hæc, et exercitus cæli te adorat. <span class="Versetto" id="NH9_7">7&#160;</span>Tu ipse, Domine Deus, qui elegisti Abram, et eduxisti eum de igne Chaldæorum, et posuisti nomen ejus Abraham: <span class="Versetto" id="NH9_8">8&#160;</span>et invenisti cor ejus fidele coram te, et percussisti cum eo fœdus ut dares ei terram Chananæi, Hethæi, et Amorrhæi, et Pherezæi, et Jebusæi, et Gergesæi, ut dares semini ejus: et implesti verba tua, quoniam justus es. <span class="Versetto" id="NH9_9">9&#160;</span>Et vidisti afflictionem patrum nostrorum in Ægypto, clamoremque eorum audisti super mare Rubrum. <span class="Versetto" id="NH9_10">10&#160;</span>Et dedisti signa atque portenta in Pharaone, et in universis servis ejus, et in omni populo terræ illius: cognovisti enim quia superbe egerant contra eos: et fecisti tibi nomen, sicut et in hac die. <span class="Versetto" id="NH9_11">11&#160;</span>Et mare divisisti ante eos, et transierunt per medium maris in sicco: persecutores autem eorum projecisti in profundum, quasi lapidem in aquas validas. <span class="Versetto" id="NH9_12">12&#160;</span>Et in columna nubis ductor eorum fuisti per diem, et in columna ignis per noctem, ut appareret eis via per quam ingrediebantur. <span class="Versetto" id="NH9_13">13&#160;</span>Ad montem quoque Sinai descendisti, et locutus es cum eis de cælo, et dedisti eis judicia recta, et legem veritatis, cæremonias, et præcepta bona: <span class="Versetto" id="NH9_14">14&#160;</span>et sabbatum sanctificatum tuum ostendisti eis: et mandata, et cæremonias, et legem præcepisti eis in manu Moysi servi tui. <span class="Versetto" id="NH9_15">15&#160;</span>Panem quoque de cælo dedisti eis in fame eorum, et aquam de petra eduxisti eis sitientibus, et dixisti eis ut ingrederentur et possiderent terram, super quam levasti manum tuam ut traderes eis. <span class="Versetto" id="NH9_16">16&#160;</span>Ipsi vero et patres nostri superbe egerunt, et induraverunt cervices suas, et non audierunt mandata tua. <span class="Versetto" id="NH9_17">17&#160;</span>Et noluerunt audire, et non sunt recordati mirabilium tuorum quæ feceras eis. Et induraverunt cervices suas, et dederunt caput ut converterentur ad servitutem suam, quasi per contentionem. Tu autem, Deus propitius, clemens, et misericors, longanimis, et multæ miserationis, non dereliquisti eos, <span class="Versetto" id="NH9_18">18&#160;</span>et quidem cum fecissent sibi vitulum conflatilem, et dixissent: Iste est deus tuus, qui eduxit te de Ægypto: feceruntque blasphemias magnas: <span class="Versetto" id="NH9_19">19&#160;</span>tu autem in misericordiis tuis multis non dimisisti eos in deserto: columna nubis non recessit ab eis per diem ut duceret eos in viam, et columna ignis per noctem ut ostenderet eis iter per quod ingrederentur. <span class="Versetto" id="NH9_20">20&#160;</span>Et spiritum tuum bonum dedisti, qui doceret eos: et manna tuum non prohibuisti ab ore eorum, et aquam dedisti eis in siti. <span class="Versetto" id="NH9_21">21&#160;</span>Quadraginta annis pavisti eos in deserto, nihilque eis defuit: vestimenta eorum non inveteraverunt, et pedes eorum non sunt attriti. <span class="Versetto" id="NH9_22">22&#160;</span>Et dedisti eis regna, et populos, et partitus es eis sortes: et possederunt terram Sehon, et terram regis Hesebon, et terram Og regis Basan. <span class="Versetto" id="NH9_23">23&#160;</span>Et multiplicasti filios eorum sicut stellas cæli, et adduxisti eos ad terram de qua dixeras patribus eorum ut ingrederentur et possiderent. <span class="Versetto" id="NH9_24">24&#160;</span>Et venerunt filii, et possederunt terram, et humiliasti coram eis habitatores terræ Chananæos, et dedisti eos in manu eorum, et reges eorum, et populos terræ, ut facerent eis sicut placebant illis. <span class="Versetto" id="NH9_25">25&#160;</span>Ceperunt itaque urbes munitas et humum pinguem, et possederunt domos plenas cunctis bonis: cisternas ab aliis fabricatas, vineas, et oliveta, et ligna pomifera multa: et comederunt, et saturati sunt, et impinguati sunt, et abundaverunt deliciis in bonitate tua magna. <span class="Versetto" id="NH9_26">26&#160;</span>Provocaverunt autem te ad iracundiam, et recesserunt a te, et projecerunt legem tuam post terga sua: et prophetas tuos occiderunt, qui contestabantur eos ut reverterentur ad te: feceruntque blasphemias grandes. <span class="Versetto" id="NH9_27">27&#160;</span>Et dedisti eos in manu hostium suorum, et afflixerunt eos. Et in tempore tribulationis suæ clamaverunt ad te, et tu de cælo audisti, et secundum miserationes tuas multas dedisti eis salvatores, qui salvarent eos de manu hostium suorum. <span class="Versetto" id="NH9_28">28&#160;</span>Cumque requievissent, reversi sunt ut facerent malum in conspectu tuo, et dereliquisti eos in manu inimicorum suorum, et possederunt eos. Conversique sunt, et clamaverunt ad te: tu autem de cælo exaudisti, et liberasti eos in misericordiis tuis, multis temporibus. <span class="Versetto" id="NH9_29">29&#160;</span>Et contestatus es eos ut reverterentur ad legem tuam. Ipsi vero superbe egerunt, et non audierunt mandata tua, et in judiciis tuis peccaverunt, quæ faciet homo, et vivet in eis: et dederunt humerum recedentem, et cervicem suam induraverunt, nec audierunt. <span class="Versetto" id="NH9_30">30&#160;</span>Et protraxisti super eos annos multos, et contestatus es eos in spiritu tuo per manum prophetarum tuorum: et non audierunt, et tradidisti eos in manu populorum terrarum. <span class="Versetto" id="NH9_31">31&#160;</span>In misericordiis autem tuis plurimis non fecisti eos in consumptionem, nec dereliquisti eos: quoniam Deus miserationum et clemens es tu. <span class="Versetto" id="NH9_32">32&#160;</span>Nunc itaque Deus noster magne, fortis et terribilis, custodiens pactum et misericordiam, ne avertas a facie tua omnem laborem, qui invenit nos, reges nostros, et principes nostros, et sacerdotes nostros, et prophetas nostros, et patres nostros, et omnem populum tuum a diebus regis Assur usque in diem hanc. <span class="Versetto" id="NH9_33">33&#160;</span>Et tu justus es in omnibus quæ venerunt super nos: quia veritatem fecisti, nos autem impie egimus. <span class="Versetto" id="NH9_34">34&#160;</span>Reges nostri, principes nostri, sacerdotes nostri et patres nostri non fecerunt legem tuam, et non attenderunt mandata tua, et testimonia tua quæ testificatus es in eis. <span class="Versetto" id="NH9_35">35&#160;</span>Et ipsi in regnis suis, et in bonitate tua multa quam dederas eis, et in terra latissima et pingui quam tradideras in conspectu eorum, non servierunt tibi, nec reversi sunt a studiis suis pessimis. <span class="Versetto" id="NH9_36">36&#160;</span>Ecce nos ipsi hodie servi sumus: et terra quam dedisti patribus nostris ut comederent panem ejus, et quæ bona sunt ejus, et nos ipsi servi sumus in ea. <span class="Versetto" id="NH9_37">37&#160;</span>Et fruges ejus multiplicantur regibus quos posuisti super nos propter peccata nostra: et corporibus nostris dominantur, et jumentis nostris secundum voluntatem suam: et in tribulatione magna sumus. <span class="Versetto" id="NH9_38">38&#160;</span>Super omnibus ergo his nos ipsi percutimus fœdus, et scribimus: et signant principes nostri, Levitæ nostri, et sacerdotes nostri.<a href='#FN46'>†</a></p>

  <p class='pT4' id='NH10_0'>10</p>

  <p class='Normale'><span class="Versetto" id="NH10_1">1&#160;</span>Signatores autem fuerunt Nehemias, Athersatha filius Hachelai, et Sedecias,<a href='#FN47'>*</a> <span class="Versetto" id="NH10_2">2&#160;</span>Saraias, Azarias, Jeremias, <span class="Versetto" id="NH10_3">3&#160;</span>Pheshur, Amarias, Melchias, <span class="Versetto" id="NH10_4">4&#160;</span>Hattus, Sebenia, Melluch, <span class="Versetto" id="NH10_5">5&#160;</span>Harem, Merimuth, Obdias, <span class="Versetto" id="NH10_6">6&#160;</span>Daniel, Genthon, Baruch, <span class="Versetto" id="NH10_7">7&#160;</span>Mosollam, Abia, Miamin, <span class="Versetto" id="NH10_8">8&#160;</span>Maazia, Belgai, Semeia: hi sacerdotes. <span class="Versetto" id="NH10_9">9&#160;</span>Porro Levitæ, Josue filius Azaniæ, Bennui de filiis Henadad, Cedmihel, <span class="Versetto" id="NH10_10">10&#160;</span>et fratres eorum, Sebenia, Odaia, Celita, Phalaia, Hanan, <span class="Versetto" id="NH10_11">11&#160;</span>Micha, Rohob, Hasebia, <span class="Versetto" id="NH10_12">12&#160;</span>Zachur, Serebia, Sabania, <span class="Versetto" id="NH10_13">13&#160;</span>Odaia, Bani, Baninu. <span class="Versetto" id="NH10_14">14&#160;</span>Capita populi, Pharos, Phahathmoab, Ælam, Zethu, Bani, <span class="Versetto" id="NH10_15">15&#160;</span>Bonni, Azgad, Bebai, <span class="Versetto" id="NH10_16">16&#160;</span>Adonia, Begoai, Adin, <span class="Versetto" id="NH10_17">17&#160;</span>Ater, Hezecia, Azur, <span class="Versetto" id="NH10_18">18&#160;</span>Odaia, Hasum, Besai, <span class="Versetto" id="NH10_19">19&#160;</span>Hareph, Anathoth, Nebai, <span class="Versetto" id="NH10_20">20&#160;</span>Megphias, Mosollam, Hazir, <span class="Versetto" id="NH10_21">21&#160;</span>Mesizabel, Sadoc, Jeddua, <span class="Versetto" id="NH10_22">22&#160;</span>Pheltia, Hanan, Anaia, <span class="Versetto" id="NH10_23">23&#160;</span>Osee, Hanania, Hasub, <span class="Versetto" id="NH10_24">24&#160;</span>Alohes, Phalea, Sobec, <span class="Versetto" id="NH10_25">25&#160;</span>Rehum, Hasebna, Maasia, <span class="Versetto" id="NH10_26">26&#160;</span>Echaia, Hanan, Anan, <span class="Versetto" id="NH10_27">27&#160;</span>Melluch, Haran, Baana. <span class="Versetto" id="NH10_28">28&#160;</span>Et reliqui de populo, sacerdotes, Levitæ, janitores, et cantores, Nathinæi, et omnes qui se separaverunt de populis terrarum ad legem Dei, uxores eorum, filii eorum, et filiæ eorum, <span class="Versetto" id="NH10_29">29&#160;</span>omnes qui poterant sapere spondentes pro fratribus suis, optimates eorum, et qui veniebant ad pollicendum et jurandum ut ambularent in lege Dei, quam dederat in manu Moysi servi Dei: ut facerent et custodirent universa mandata Domini Dei nostri, et judicia ejus et cæremonias ejus: <span class="Versetto" id="NH10_30">30&#160;</span>et ut non daremus filias nostras populo terræ, et filias eorum non acciperemus filiis nostris. <span class="Versetto" id="NH10_31">31&#160;</span>Populi quoque terræ, qui important venalia, et omnia ad usum, per diem sabbati ut vendant, non accipiemus ab eis in sabbato et in die sanctificato. Et dimittemus annum septimum, et exactionem universæ manus. <span class="Versetto" id="NH10_32">32&#160;</span>Et statuemus super nos præcepta, ut demus tertiam partem sicli per annum ad opus domus Dei nostri, <span class="Versetto" id="NH10_33">33&#160;</span>ad panes propositionis, et ad sacrificium sempiternum, et in holocaustum sempiternum in sabbatis, in calendis, in solemnitatibus, et in sanctificatis, et pro peccato: ut exoretur pro Israël, et in omnem usum domus Dei nostri. <span class="Versetto" id="NH10_34">34&#160;</span>Sortes ergo misimus super oblationem lignorum inter sacerdotes, et Levitas, et populum, ut inferrentur in domum Dei nostri per domos patrum nostrorum, per tempora, a temporibus anni usque ad annum: ut arderent super altare Domini Dei nostri, sicut scriptum est in lege Moysi: <span class="Versetto" id="NH10_35">35&#160;</span>et ut afferremus primogenita terræ nostræ, et primitiva universi fructus omnis ligni, ab anno in annum, in domo Domini: <span class="Versetto" id="NH10_36">36&#160;</span>et primitiva filiorum nostrorum et pecorum nostrorum, sicut scriptum est in lege, et primitiva boum nostrorum et ovium nostrarum, ut offerrentur in domo Dei nostri, sacerdotibus qui ministrant in domo Dei nostri: <span class="Versetto" id="NH10_37">37&#160;</span>et primitias ciborum nostrorum, et libaminum nostrorum, et poma omnis ligni, vindemiæ quoque et olei, afferemus sacerdotibus ad gazophylacium Dei nostri, et decimam partem terræ nostræ Levitis. Ipsi Levitæ decimas accipient ex omnibus civitatibus operum nostrorum. <span class="Versetto" id="NH10_38">38&#160;</span>Erit autem sacerdos filius Aaron cum Levitis in decimis Levitarum, et Levitæ offerent decimam partem decimæ suæ in domo Dei nostri ad gazophylacium in domum thesauri. <span class="Versetto" id="NH10_39">39&#160;</span>Ad gazophylacium enim deportabunt filii Israël, et filii Levi, primitias frumenti, vini, et olei: et ibi erunt vasa sanctificata, et sacerdotes, et cantores, et janitores, et ministri: et non dimittemus domum Dei nostri.</p>

  <p class='pT4' id='NH11_0'>11</p>

  <p class='Normale'><span class="Versetto" id="NH11_1">1&#160;</span>Habitaverunt autem principes populi in Jerusalem: reliqua vero plebs misit sortem, ut tollerent unam partem de decem qui habitaturi essent in Jerusalem civitate sancta, novem vero partes in civitatibus.<a href='#FN48'>*</a> <span class="Versetto" id="NH11_2">2&#160;</span>Benedixit autem populus omnibus viris qui se sponte obtulerant ut habitarent in Jerusalem. <span class="Versetto" id="NH11_3">3&#160;</span>Hi sunt itaque principes provinciæ qui habitaverunt in Jerusalem, et in civitatibus Juda. Habitavit autem unusquisque in possessione sua, in urbibus suis, Israël, sacerdotes, Levitæ, Nathinæi, et filii servorum Salomonis.<a href='#FN49'>†</a> <span class="Versetto" id="NH11_4">4&#160;</span>Et in Jerusalem habitaverunt de filiis Juda, et de filiis Benjamin: de filiis Juda, Athaias filius Aziam, filii Zachariæ, filii Amariæ, filii Saphatiæ, filii Melaleel: de filiis Phares, <span class="Versetto" id="NH11_5">5&#160;</span>Maasia filius Baruch, filius Cholhoza, filius Hazia, filius Adaia, filius Jojarib, filius Zachariæ, filius Silonitis: <span class="Versetto" id="NH11_6">6&#160;</span>omnes hi filii Phares, qui habitaverunt in Jerusalem, quadringenti sexaginta octo viri fortes. <span class="Versetto" id="NH11_7">7&#160;</span>Hi sunt autem filii Benjamin: Sellum filius Mosollam, filius Joëd, filius Phadaia, filius Colaia, filius Masia, filius Etheel, filius Isaia, <span class="Versetto" id="NH11_8">8&#160;</span>et post eum Gebbai, Sellai, nongenti viginti octo, <span class="Versetto" id="NH11_9">9&#160;</span>et Joël filius Zechri præpositus eorum, et Judas filius Senua super civitatem secundus. <span class="Versetto" id="NH11_10">10&#160;</span>Et de sacerdotibus, Idaia filius Joarib, Jachin, <span class="Versetto" id="NH11_11">11&#160;</span>Saraia filius Helciæ, filius Mosollam, filius Sadoc, filius Meraioth, filius Achitob princeps domus Dei, <span class="Versetto" id="NH11_12">12&#160;</span>et fratres eorum facientes opera templi: octingenti viginti duo. Et Adaia filius Jeroham, filius Phelelia, filius Amsi, filius Zachariæ, filius Pheshur, filius Melchiæ, <span class="Versetto" id="NH11_13">13&#160;</span>et fratres ejus principes patrum: ducenti quadraginta duo. Et Amassai filius Azreel, filius Ahazi, filius Mosollamoth, filius Emmer, <span class="Versetto" id="NH11_14">14&#160;</span>et fratres eorum potentes nimis: centum viginti octo, et præpositus eorum Zabdiel filius potentium. <span class="Versetto" id="NH11_15">15&#160;</span>Et de Levitis, Semeia filius Hasub, filius Azaricam, filius Hasabia, filius Boni, <span class="Versetto" id="NH11_16">16&#160;</span>et Sabathai et Jozabed, super omnia opera quæ erant forinsecus in domo Dei, a principibus Levitarum. <span class="Versetto" id="NH11_17">17&#160;</span>Et Mathania filius Micha, filius Zebedei, filius Asaph, princeps ad laudandum et ad confitendum in oratione, et Becbecia secundus de fratribus ejus, et Abda filius Samua, filius Galal, filius Idithun: <span class="Versetto" id="NH11_18">18&#160;</span>omnes Levitæ in civitate sancta ducenti octoginta quatuor. <span class="Versetto" id="NH11_19">19&#160;</span>Et janitores, Accub, Telmon, et fratres eorum, qui custodiebant ostia: centum septuaginta duo. <span class="Versetto" id="NH11_20">20&#160;</span>Et reliqui ex Israël sacerdotes et Levitæ in universis civitatibus Juda, unusquisque in possessione sua. <span class="Versetto" id="NH11_21">21&#160;</span>Et Nathinæi, qui habitabant in Ophel, et Siaha, et Gaspha de Nathinæis. <span class="Versetto" id="NH11_22">22&#160;</span>Et episcopus Levitarum in Jerusalem, Azzi filius Bani, filius Hasabiæ, filius Mathaniæ, filius Michæ. De filiis Asaph, cantores in ministerio domus Dei. <span class="Versetto" id="NH11_23">23&#160;</span>Præceptum quippe regis super eos erat, et ordo in cantoribus per dies singulos, <span class="Versetto" id="NH11_24">24&#160;</span>et Phathahia filius Mesezebel, de filiis Zara filii Juda in manu regis, juxta omne verbum populi, <span class="Versetto" id="NH11_25">25&#160;</span>et in domibus per omnes regiones eorum. De filiis Juda habitaverunt in Cariatharbe et in filiabus ejus: et in Dibon, et in filiabus ejus: et in Cabseel, et in viculis ejus: <span class="Versetto" id="NH11_26">26&#160;</span>et in Jesue, et in Molada, et in Bethphaleth, <span class="Versetto" id="NH11_27">27&#160;</span>et in Hasersual, et in Bersabee, et in filiabus ejus, <span class="Versetto" id="NH11_28">28&#160;</span>et in Siceleg, et in Mochona, et in filiabus ejus, <span class="Versetto" id="NH11_29">29&#160;</span>et in Remmon, et in Saraa, et in Jerimuth, <span class="Versetto" id="NH11_30">30&#160;</span>Zanoa, Odollam, et in villis earum, Lachis et regionibus ejus, et Azeca, et filiabus ejus. Et manserunt in Bersabee usque ad vallem Ennom. <span class="Versetto" id="NH11_31">31&#160;</span>Filii autem Benjamin, a Geba, Mechmas, et Hai, et Bethel, et filiabus ejus <span class="Versetto" id="NH11_32">32&#160;</span>Anathoth, Nob, Anania, <span class="Versetto" id="NH11_33">33&#160;</span>Asor, Rama, Gethaim, <span class="Versetto" id="NH11_34">34&#160;</span>Hadid, Seboim, et Neballat, Lod, <span class="Versetto" id="NH11_35">35&#160;</span>et Ono valle artificum. <span class="Versetto" id="NH11_36">36&#160;</span>Et de Levitis portiones Judæ et Benjamin.</p>

  <p class='pT4' id='NH12_0'>12</p>

  <p class='Normale'><span class="Versetto" id="NH12_1">1&#160;</span>Hi sunt autem sacerdotes et Levitæ, qui ascenderunt cum Zorobabel filio Salathiel, et Josue: Saraia, Jeremias, Esdras,<a href='#FN50'>*</a> <span class="Versetto" id="NH12_2">2&#160;</span>Amaria, Melluch, Hattus, <span class="Versetto" id="NH12_3">3&#160;</span>Sebenias, Rheum, Merimuth, <span class="Versetto" id="NH12_4">4&#160;</span>Addo, Genthon, Abia, <span class="Versetto" id="NH12_5">5&#160;</span>Miamin, Madia, Belga, <span class="Versetto" id="NH12_6">6&#160;</span>Semeia, et Jojarib, Idaia, Sellum, Amoc, Helcias, <span class="Versetto" id="NH12_7">7&#160;</span>Idaia. Isti principes sacerdotum, et fratres eorum in diebus Josue. <span class="Versetto" id="NH12_8">8&#160;</span>Porro Levitæ, Jesua, Bennui, Cedmihel, Sarebia, Juda, Mathanias, super hymnos ipsi et fratres eorum: <span class="Versetto" id="NH12_9">9&#160;</span>et Becbecia atque Hanni, et fratres eorum, unusquisque in officio suo. <span class="Versetto" id="NH12_10">10&#160;</span>Josue autem genuit Joacim, et Joacim genuit Eliasib, et Eliasib genuit Jojada, <span class="Versetto" id="NH12_11">11&#160;</span>et Jojada genuit Jonathan, et Jonathan genuit Jeddoa. <span class="Versetto" id="NH12_12">12&#160;</span>In diebus autem Joacim erant sacerdotes et principes familiarum: Saraiæ, Maraia: Jeremiæ, Hanania: <span class="Versetto" id="NH12_13">13&#160;</span>Esdræ, Mosollam: Amariæ, Johanan: <span class="Versetto" id="NH12_14">14&#160;</span>Milicho, Jonathan: Sebeniæ, Joseph: <span class="Versetto" id="NH12_15">15&#160;</span>Haram, Edna: Maraioth, Helci: <span class="Versetto" id="NH12_16">16&#160;</span>Adaiæ, Zacharia: Genthon, Mosollam: <span class="Versetto" id="NH12_17">17&#160;</span>Abiæ, Zechri: Miamin et Moadiæ, Phelti: <span class="Versetto" id="NH12_18">18&#160;</span>Belgæ, Sammua: Semaiæ, Jonathan: <span class="Versetto" id="NH12_19">19&#160;</span>Jojarib, Mathanai: Jodaiæ, Azzi: <span class="Versetto" id="NH12_20">20&#160;</span>Sellai, Celai: Amoc, Heber: <span class="Versetto" id="NH12_21">21&#160;</span>Helciæ, Hasebia: Idaiæ, Nathanaël. <span class="Versetto" id="NH12_22">22&#160;</span>Levitæ in diebus Eliasib, et Jojada, et Johanan, et Jeddoa, scripti principes familiarum, et sacerdotes in regno Darii Persæ. <span class="Versetto" id="NH12_23">23&#160;</span>Filii Levi principes familiarum, scripti in libro verborum dierum, et usque ad dies Jonathan, filii Eliasib. <span class="Versetto" id="NH12_24">24&#160;</span>Et principes Levitarum, Hasebia, Serebia, et Josue filius Cedmihel: et fratres eorum per vices suas, ut laudarent et confiterentur juxta præceptum David viri Dei, et observarent æque per ordinem. <span class="Versetto" id="NH12_25">25&#160;</span>Mathania, et Becbecia, Obedia, Mosollam, Telmon, Accub, custodes portarum et vestibulorum ante portas. <span class="Versetto" id="NH12_26">26&#160;</span>Hi in diebus Joacim filii Josue, filii Josedec, et in diebus Nehemiæ ducis, et Esdræ sacerdotis scribæque. <span class="Versetto" id="NH12_27">27&#160;</span>In dedicatione autem muri Jerusalem, requisierunt Levitas de omnibus locis suis ut adducerent eos in Jerusalem, et facerent dedicationem et lætitiam in actione gratiarum, et cantico, et in cymbalis, psalteriis, et citharis.<a href='#FN51'>†</a> <span class="Versetto" id="NH12_28">28&#160;</span>Congregati sunt autem filii cantorum de campestribus circa Jerusalem, et de villis Nethuphathi,<a href='#FN52'>‡</a> <span class="Versetto" id="NH12_29">29&#160;</span>et de domo Galgal, et de regionibus Geba et Azmaveth: quoniam villas ædificaverunt sibi cantores in circuitu Jerusalem. <span class="Versetto" id="NH12_30">30&#160;</span>Et mundati sunt sacerdotes et Levitæ, et mundaverunt populum, et portas, et murum.<a href='#FN53'>§</a> <span class="Versetto" id="NH12_31">31&#160;</span>Ascendere autem feci principes Juda super murum, et statui duos magnos choros laudantium. Et ierunt ad dexteram super murum ad portam sterquilinii.<a href='#FN54'>**</a> <span class="Versetto" id="NH12_32">32&#160;</span>Et ivit post eos Osaias, et media pars principum Juda, <span class="Versetto" id="NH12_33">33&#160;</span>et Azarias, Esdras, et Mosollam, Judas, et Benjamin, et Semeia, et Jeremias. <span class="Versetto" id="NH12_34">34&#160;</span>Et de filiis sacerdotum in tubis, Zacharias filius Jonathan, filius Semeiæ, filius Mathaniæ, filius Michaiæ, filius Zechur, filius Asaph,<a href='#FN55'>††</a> <span class="Versetto" id="NH12_35">35&#160;</span>et fratres ejus Semeia, et Azareel, Malalai, Galalai, Maai, Nathanaël, et Judas, et Hanani, in vasis cantici David viri Dei: et Esdras scriba ante eos in porta fontis.<a href='#FN56'>‡‡</a> <span class="Versetto" id="NH12_36">36&#160;</span>Et contra eos ascenderunt in gradibus civitatis David in ascensu muri super domum David, et usque ad portam aquarum ad orientem.<a href='#FN57'>§§</a> <span class="Versetto" id="NH12_37">37&#160;</span>Et chorus secundus gratias referentium ibat ex adverso, et ego post eum, et media pars populi super murum, et super turrim furnorum, et usque ad murum latissimum,<a href='#FN58'>***</a> <span class="Versetto" id="NH12_38">38&#160;</span>et super portam Ephraim, et super portam antiquam, et super portam piscium et turrim Hananeel, et turrim Emath, et usque ad portam gregis: et steterunt in porta custodiæ, <span class="Versetto" id="NH12_39">39&#160;</span>steteruntque duo chori laudantium in domo Dei, et ego, et dimidia pars magistratuum mecum.<a href='#FN59'>†††</a> <span class="Versetto" id="NH12_40">40&#160;</span>Et sacerdotes, Eliachim, Maasia, Miamin, Michea, Elioënai, Zacharia, Hanania in tubis, <span class="Versetto" id="NH12_41">41&#160;</span>et Maasia, et Semeia, et Eleazar, et Azzi, et Johanan, et Melchia, et Ælam, et Ezer. Et clare cecinerunt cantores, et Jezraia præpositus:<a href='#FN60'>‡‡‡</a> <span class="Versetto" id="NH12_42">42&#160;</span>et immolaverunt in die illa victimas magnas, et lætati sunt: Deus enim lætificaverat eos lætitia magna: sed et uxores eorum et liberi gavisi sunt, et audita est lætitia Jerusalem procul.<a href='#FN61'>§§§</a> <span class="Versetto" id="NH12_43">43&#160;</span>Recensuerunt quoque in die illa viros super gazophylacia thesauri ad libamina, et ad primitias, et ad decimas, ut introferrent per eos principes civitatis in decore gratiarum actionis, sacerdotes et Levitas: quia lætificatus est Juda in sacerdotibus et Levitis adstantibus.<a href='#FN62'>*</a> <span class="Versetto" id="NH12_44">44&#160;</span>Et custodierunt observationem Dei sui, et observationem expiationis, et cantores, et janitores juxta præceptum David, et Salomonis filii ejus, <span class="Versetto" id="NH12_45">45&#160;</span>quia in diebus David et Asaph ab exordio erant principes constituti cantorum in carmine laudantium et confitentium Deo. <span class="Versetto" id="NH12_46">46&#160;</span>Et omnis Israël in diebus Zorobabel et in diebus Nehemiæ, dabant partes cantoribus et janitoribus per dies singulos, et sanctificabant Levitas, et Levitæ sanctificabant filios Aaron.</p>

  <p class='pT4' id='NH13_0'>13</p>

  <p class='Normale'><span class="Versetto" id="NH13_1">1&#160;</span>In die autem illo, lectum est in volumine Moysi, audiente populo: et inventum est scriptum in eo, quod non debeant introire Ammonites et Moabites in ecclesiam Dei usque in æternum:<a href='#FN63'>*</a> <span class="Versetto" id="NH13_2">2&#160;</span>eo quod non occurrerint filiis Israël cum pane et aqua, et conduxerint adversum eos Balaam ad maledicendum eis: et convertit Deus noster maledictionem in benedictionem. <span class="Versetto" id="NH13_3">3&#160;</span>Factum est autem, cum audissent legem, separaverunt omnem alienigenam ab Israël.<a href='#FN64'>†</a> <span class="Versetto" id="NH13_4">4&#160;</span>Et super hoc erat Eliasib sacerdos, qui fuerat præpositus in gazophylacio domus Dei nostri, et proximus Tobiæ. <span class="Versetto" id="NH13_5">5&#160;</span>Fecit ergo sibi gazophylacium grande, et ibi erant ante eum reponentes munera, et thus, et vasa, et decimam frumenti, vini, et olei, partes Levitarum, et cantorum, et janitorum, et primitias sacerdotales. <span class="Versetto" id="NH13_6">6&#160;</span>In omnibus autem his non fui in Jerusalem, quia anno trigesimo secundo Artaxerxis regis Babylonis veni ad regem, et in fine dierum rogavi regem.<a href='#FN65'>‡</a> <span class="Versetto" id="NH13_7">7&#160;</span>Et veni in Jerusalem, et intellexi malum quod fecerat Eliasib Tobiæ, ut faceret ei thesaurum in vestibulis domus Dei. <span class="Versetto" id="NH13_8">8&#160;</span>Et malum mihi visum est valde. Et projeci vasa domus Tobiæ foras de gazophylacio:<a href='#FN66'>§</a> <span class="Versetto" id="NH13_9">9&#160;</span>præcepique et emundaverunt gazophylacia: et retuli ibi vasa domus Dei, sacrificium, et thus. <span class="Versetto" id="NH13_10">10&#160;</span>Et cognovi quod partes Levitarum non fuissent datæ, et fugisset unusquisque in regionem suam de Levitis, et cantoribus, et de his qui ministrabant: <span class="Versetto" id="NH13_11">11&#160;</span>et egi causam adversus magistratus, et dixi: Quare dereliquimus domum Dei? et congregavi eos, et feci stare in stationibus suis. <span class="Versetto" id="NH13_12">12&#160;</span>Et omnis Juda apportabat decimam frumenti, vini, et olei, in horrea. <span class="Versetto" id="NH13_13">13&#160;</span>Et constituimus super horrea Selemiam sacerdotem, et Sadoc scribam, et Phadaiam de Levitis, et juxta eos Hanan filium Zachur, filium Mathaniæ: quoniam fideles comprobati sunt, et ipsis creditæ sunt partes fratrum suorum. <span class="Versetto" id="NH13_14">14&#160;</span>Memento mei, Deus meus, pro hoc, et ne deleas miserationes meas quas feci in domo Dei mei, et in cæremoniis ejus. <span class="Versetto" id="NH13_15">15&#160;</span>In diebus illis vidi in Juda calcantes torcularia in sabbato, portantes acervos, et onerantes super asinos vinum, et uvas, et ficus, et omne onus, et inferentes in Jerusalem, die sabbati. Et contestatus sum ut in die qua vendere liceret, venderent. <span class="Versetto" id="NH13_16">16&#160;</span>Et Tyrii habitaverunt in ea, inferentes pisces, et omnia venalia: et vendebant in sabbatis filiis Juda in Jerusalem.<a href='#FN67'>**</a> <span class="Versetto" id="NH13_17">17&#160;</span>Et objurgavi optimates Juda, et dixi eis: Quæ est hæc res mala quam vos facitis, et profanatis diem sabbati? <span class="Versetto" id="NH13_18">18&#160;</span>numquid non hæc fecerunt patres nostri, et adduxit Deus noster super nos omne malum hoc, et super civitatem hanc? et vos additis iracundiam super Israël violando sabbatum. <span class="Versetto" id="NH13_19">19&#160;</span>Factum est autem, cum quievissent portæ Jerusalem in die sabbati, dixi: et clauserunt januas, et præcepi ut non aperirent eas usque post sabbatum: et de pueris meis constitui super portas, ut nullus inferret onus in die sabbati.<a href='#FN68'>††</a> <span class="Versetto" id="NH13_20">20&#160;</span>Et manserunt negotiatores, et vendentes universa venalia, foris Jerusalem semel et bis. <span class="Versetto" id="NH13_21">21&#160;</span>Et contestatus sum eos, et dixi eis: Quare manetis ex adverso muri? si secundo hoc feceritis, manum mittam in vos. Itaque ex tempore illo non venerunt in sabbato. <span class="Versetto" id="NH13_22">22&#160;</span>Dixi quoque Levitis ut mundarentur, et venirent ad custodiendas portas, et sanctificandam diem sabbati: et pro hoc ergo memento mei, Deus meus, et parce mihi secundum multitudinem miserationum tuarum.<a href='#FN69'>‡‡</a> <span class="Versetto" id="NH13_23">23&#160;</span>Sed et in diebus illis vidi Judæos ducentes uxores Azotidas, Ammonitidas, et Moabitidas.<a href='#FN70'>§§</a> <span class="Versetto" id="NH13_24">24&#160;</span>Et filii eorum ex media parte loquebantur azotice, et nesciebant loqui judaice, et loquebantur juxta linguam populi et populi. <span class="Versetto" id="NH13_25">25&#160;</span>Et objurgavi eos, et maledixi. Et cecidi ex eis viros, et decalvavi eos, et adjuravi in Deo ut non darent filias suas filiis eorum, et non acciperent de filiabus eorum filiis suis et sibimetipsis, dicens: <span class="Versetto" id="NH13_26">26&#160;</span>Numquid non in hujuscemodi re peccavit Salomon rex Israël? et certe in gentibus multis non erat rex similis ei, et dilectus Deo suo erat, et posuit eum Deus regem super omnem Israël: et ipsum ergo duxerunt ad peccatum mulieres alienigenæ. <span class="Versetto" id="NH13_27">27&#160;</span>Numquid et nos inobedientes faciemus omne malum grande hoc ut prævaricemur in Deo nostro, et ducamus uxores peregrinas? <span class="Versetto" id="NH13_28">28&#160;</span>De filiis autem Jojada filii Eliasib sacerdotis magni, gener erat Sanaballat Horonites, quem fugavi a me. <span class="Versetto" id="NH13_29">29&#160;</span>Recordare, Domine Deus meus, adversum eos qui polluunt sacerdotium, jusque sacerdotale et Leviticum. <span class="Versetto" id="NH13_30">30&#160;</span>Igitur mundavi eos ab omnibus alienigenis, et constitui ordines sacerdotum et Levitarum, unumquemque in ministerio suo:<a href='#FN71'>***</a> <span class="Versetto" id="NH13_31">31&#160;</span>et in oblatione lignorum in temporibus constitutis, et in primitivis: memento mei, Deus meus, in bonum. Amen.<a href='#FN72'>†††</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#NH1_1"><span class="notemark">*</span> 1:1</a> <span class="fk">Verba Nehemiæ filii. </span><span class="ft"> BED. in Esdram, tom. 2. Nehemias interpretatur </span><span class="fk">consolator Domini, </span><span class="ft"> etc., usque ad quasi diruta ab hostibus Hierosolymorum mœnia restaurant. </span><span class="fk">Verba Nehemiæ. </span><span class="ft"> ID., ibid. Hucusque verba Esdræ, etc., usque ad qui non blandimentis temporalibus enervari, sed adversitatibus exerceri, et ad requiem sempiternam gaudent præparari. </span><span class="fk">In mense Casleu. </span><span class="ft"> ID., ibid. Mensis Casleu ipse est quem nos Decembrem vocamus, apud Hebræos nonus, apud nos ultimus. Cujus nomen quod spes ejus interpretatur, bene congruit votis ejus, qui ad ruinas sanctæ civitatis intendebat erigendas. Primum enim bonæ actionis fundamentum est, spem habere de auxilio Domini ad perficiendum quod cupimus. In hoc mense natus est Dominus, cujus nomine longe ante figurabatur, quod in eo mense verus Nehemias diu desideratus ad ædificationem Ecclesiæ esset venturus. </span><span class="fk">Eram in Susis. </span><span class="ft"> ID., ibid. Susis metropolis est Persarum, sed tanta firmitate, ut castrum esse videatur, et interpretatur equitatio vel revertens, quæ fidelibus convenienter aptatur, eis maxime, qui de captivitate Jerusalem curam gerunt, id est, de salute eorum, qui aliquando per insidias diaboli de Ecclesia rapti pœnitentes denuo per gratiam Dei sunt redacti. Tales enim sunt in revertente castro, id est, in robore mentis revocatæ ab infimis ad desiderium patriæ cœlestis, et in equitatu sanctorum cordium, quæ scilicet portant sessorem Deum. </span><span class="fk">Qui remanserunt. </span><span class="ft"> ID., ibid. Patet litteræ sensus, etc., usque ad indignos arcere debuerant, avaritiæ, luxuriæ cæterorumque vitiorum incendio perire.</span></p>
  </aside>

  <aside id="FN2">
    <p class="f"><a class="notebackref" href="#NH1_4"><span class="notemark">†</span> 1:4</a> <span class="fk">Flevi et luxi. </span><span class="ft"> Si vir sanctus audiens destructa lignorum et lapidum ædificia recte lugebat, jejunabat, et orabat, diu sedens in tristitia, quanto magis in destructione et ruina animarum continuis luctibus, et orationibus est insistendum, ut miserante Deo ad pristinam erigantur sospitatem, qui in opprobrio religionis triumphante inimico jacebant diutina vitiorum sorde squalentes.</span></p>
  </aside>

  <aside id="FN3">
    <p class="f"><a class="notebackref" href="#NH2_1"><span class="notemark">*</span> 2:1</a> <span class="fk">Factum est autem. </span><span class="ft"> BED. in Esdram. Qui scilicet est primus mensis anni, etc., usque ad suum intimare. Erat quidem princeps vinarius, regi poculum porrigebat, officium lætitiæ foris agebat, sed interius lugebat: quia civitatem sanctam dirutam, etc. Unde: </span><span class="fk">Super flumina Babylonis illic sedimus, </span><span class="ft"> etc. Psal. CXXVI.</span></p>
  </aside>

  <aside id="FN4">
    <p class="f"><a class="notebackref" href="#NH2_5"><span class="notemark">†</span> 2:5</a> <span class="fk">Si videtur, </span><span class="ft"> etc. ID., ibid. Sicut per Cyrum primum Persarum regem Christus significatur, etc., usque ad de qua tota prophetæ sententia plenissime, prout potui, in libro temporum edisserere curavi.</span></p>
  </aside>

  <aside id="FN5">
    <p class="f"><a class="notebackref" href="#NH2_10"><span class="notemark">‡</span> 2:10</a> <span class="fk">Et audierunt. </span><span class="ft"> Contristantur hæretici, etc., usque ad et eos, qui peccando erraverunt, pœnitendo redire cognoscunt.</span></p>
  </aside>

  <aside id="FN6">
    <p class="f"><a class="notebackref" href="#NH2_15"><span class="notemark">§</span> 2:15</a> <span class="fk">Considerabam murum Jerusalem. </span><span class="ft"> Diversa destructæ urbis loca lustrando pervagatur; et singula quomodo debeant reparari, sollicite scrutatur. Doctorum quoque spiritualium est sæpius noctu surgere, et solerti indagine statum Ecclesiæ quiescentibus cæteris inspicere, ut vigilanter inquirant, quomodo ea quæ vitiorum bellis sordidata vel dejecta sunt, corrigant et erigant. Murus autem Jerusalem dissipatus jacet, et conversatio fidelium terrenis et infirmis sordet affectibus. Portæ sunt igni consumptæ, cum hi qui aliis introitum vitæ pandere debuerant, relicto veritatis magistro communi, cum cæteris ignavia torpent, et temporalibus curis inserviunt.</span></p>
  </aside>

  <aside id="FN7">
    <p class="f"><a class="notebackref" href="#NH2_17"><span class="notemark">**</span> 2:17</a> <span class="fk">Quia Jerusalem deserta est. </span><span class="ft"> BED., ibid. Plana sunt hæc et spirituali sensu congrua: quia doctores, imo omnes qui zelo Dei fervent, in afflictione maxima sunt, quandiu Jerusalem, id est visionem pacis, quam nobis Deus reliquit et commendavit, bellis dissensionum cernunt esse desertam: et portas virtutum, quas juxta Isaiam laudatio occupare debuerat, prævalentibus inferorum portis dejectas, et opprobrio habitas.</span></p>
  </aside>

  <aside id="FN8">
    <p class="f"><a class="notebackref" href="#NH3_1"><span class="notemark">*</span> 3:1</a> <span class="fk">Et surrexit Eliasib sacerdos. </span><span class="ft"> BEDA in Esdram, tom. 2, lib. 3. Id est, pontifex temporis illius filius Joachim, qui post patrem suum Jesum filium Josedec, non parvo tempore pontificatum tenuit. Et recte restauratio civitatis a sacerdote magno et fratribus ejus cœpit: ut qui gradu præcesserant ordinis, exemplum fierent aliis in bonis operibus. Et bene ædificantibus sacerdotibus adjungitur: </span><span class="fk">Et usque ad turrim centum cubitorum sanctificaverunt eam usque ad turrim Hananæl. </span><span class="ft"> Ædificant enim sacerdotes in centenario numero cubitorum, cum omnes quos erudiunt, amore et desiderio æternorum incendunt. Nam centum, quæ in computo digitorum de læva transeunt in dexteram, cœlestia bona figurant, quæ comparatio terrenorum quasi dextera ad sinistram sunt. </span><span class="fk">Et ædificaverunt. </span><span class="ft"> ID., ibid. Vetus translatio habet, etc., usque ad et in illa laventur. ID., ibid. Videtur juxta litteram; etc., usque ad sola internæ retributionis intentione protendunt. </span><span class="fk">Portam gregis. </span><span class="ft"> Quæ, scilicet, respicit Joppen et Diospolim, id est, Lyddam, vicinior mari inter cunctas vias Jerusalem; quæ nunc porta David fertur appellari, et esse prima portarum ad occidentem montis Sion. Huic opinioni consentire videntur Verba dierum, ubi scriptum est de Manasse rege Juda: </span><span class="fk">Post hoc ædificavit murum extra civitatem David, </span><span class="ft"> etc. II Par. 12. BED., ibid. Typice autem, sicut grex significat Domini fideles, etc., usque ad temporibus autem Ezechiæ duplicatum fuisse murum civitatis Verba dierum sic ostendunt: </span><span class="fk">Ædificavit quoque agens industrie omnem murum, </span><span class="ft"> etc. II Par. 23. Typice autem iste Sophonias vocem clamoris a porta piscium et ululatum audivit a secunda: quia ab hostibus utramque dejiciendam præcognovit. Fidem enim et opera doctorum per quæ ab undis vitæ corruptibilis cæteros erui, et in Ecclesiam oportebat induci, vidit diaboli insidiis terræ esse sternenda, id est, per appetitum terrenæ voluptatis cœlestibus gaudiis esse privandos. Bene autem ab utraque porta, prima, scilicet, et secunda, interiori et exteriori, vocem clamoris et ululatus audivit: quia exterius opera, et intus corda diabolo impugnante vidit subvertenda. Sed quia Dominus erigit elisos, Nehemias portam piscium post ruinam narrat instauratam: quia si aliqui prædicatorum peccando corruerint, non deerunt usque in finem sæculi, qui succedentes portas justitiæ Domino adjuvante fidelibus bene vivendo et prædicando aperiant. </span><span class="fk">Ipsi texerunt. </span><span class="ft"> ID., ibid. Hic versus etiam de cæteris portis, etc., usque ad qui plus periculi nobis laudando afferant, quam salutaris adminiculi a nobis videndo referant.</span></p>
  </aside>

  <aside id="FN9">
    <p class="f"><a class="notebackref" href="#NH3_6"><span class="notemark">†</span> 3:6</a> <span class="fk">Ad portam veterem. </span><span class="ft"> De qua dicit Joannes: </span><span class="fk">Charissimi, non mandatum novum scribo vobis, sed vetus quod habuistis ab initio</span><span class="ft"> I Joan. 2.. </span><span class="fk">Mandatum vetus est verbum quod audistis. </span><span class="ft"> Porta vero vetus ædificatur in Jerusalem, cum verbum fidei et dilectionis quod ab initio Ecclesiæ traditum est, vel recuperatur in errantibus, vel in nuper credentibus instituitur.</span></p>
  </aside>

  <aside id="FN10">
    <p class="f"><a class="notebackref" href="#NH3_8"><span class="notemark">‡</span> 3:8</a> <span class="fk">Ad murum. </span><span class="ft"> Firmitatem scilicet et munimentum perfectæ dilectionis in cordibus electorum, ad quam instructores ejus ædificando perveniunt, cum in operibus charitatis proficiendo dicunt: </span><span class="fk">Viam mandatorum tuorum cucurri, </span><span class="ft"> etc. Psal. 118., illa, scilicet dilatatione mentis illustratæ, quæ et amicum in Deo et inimicum diligunt propter Deum.</span></p>
  </aside>

  <aside id="FN11">
    <p class="f"><a class="notebackref" href="#NH3_13"><span class="notemark">§</span> 3:13</a> <span class="fk">Et portam vallis. </span><span class="ft"> BEDA, ubi supra. Vallis Josaphat, quæ et Gehennon, etc., usque ad id est humiles dono supernæ refectionis. </span><span class="fk">Et portam vallis. </span><span class="ft"> ID., ibid. Bene post portam veterem et murum latioris plateæ ædificatur porta vallis, quia post rudimenta catholicæ fidei quæ per dilectionem operatur, necesse est ut humilitas nobis quasi custos virtutum tenenda insinuetur, ut quanto magni sumus, humiliemur in omnibus. </span><span class="fk">Et mille. </span><span class="ft"> ID., ibid. Ferunt quia situs urbis Jerusalem, etc., usque ad ut omnia a se rudera actionis noxiæ inutilis locutionis et etiam superfluæ cogitationis ejiciant.</span></p>
  </aside>

  <aside id="FN12">
    <p class="f"><a class="notebackref" href="#NH3_15"><span class="notemark">**</span> 3:15</a> <span class="fk">Et portam fontis ædificavit Sellum filius, </span><span class="ft"> etc. ID., ibid. Narrant scriptores, etc., usque ad gradus ipsius Ecclesiæ incrementis et profectibus bonorum operum, quæ per humilitatem fiunt comparans. </span><span class="fk">De civitate David, </span><span class="ft"> etc. Civitas David juxta litteram mons Sion appellatur, qui a meridie positus pro arce urbi supereminet, et major pars civitatis infra montem jacet in planitie humilioris collis sita. Unde in libro Regum: </span><span class="fk">Cepit autem David arcem Sion, hæc est civitas David</span><span class="ft"> II Reg. 5.. Et paulo post: </span><span class="fk">Habitavit autem David in arce, et vocavit eam civitatem David</span><span class="ft"> Ibid..</span></p>
  </aside>

  <aside id="FN13">
    <p class="f"><a class="notebackref" href="#NH3_16"><span class="notemark">††</span> 3:16</a> <span class="fk">Ædificavit Nehemias filius Asboth, </span><span class="ft"> etc. BEDA, ubi supra. Post portam fontis et muros piscinæ Silœ, etc., usque ad et ad regnum cœleste ascensuros cognoscant. </span><span class="fk">Contra sepulcrum David, </span><span class="ft"> etc. ID., ibid. Nota David non in Bethlehem, ut quidam putant, sed in Jerusalem esse sepultum certa ratione mysterii. Sicut enim in Bethlehem natus et in regem unctus Christum ibidem nasciturum de suo semine, et a magis sub persona regis adorandum figuravit; ita in Jerusalem defunctus et sepultus ipsum in eadem civitate passurum ac sepeliendum. </span><span class="fk">Ad piscinam, etc. </span><span class="ft"> ID., ibid. Piscinam, Scripturam scilicet divinam, etc., usque ad et si hostis antiquus fontem nobis abstulerit verbi Dei, continuo in arcem mentis irrumpit.</span></p>
  </aside>

  <aside id="FN14">
    <p class="f"><a class="notebackref" href="#NH3_19"><span class="notemark">‡‡</span> 3:19</a> <span class="fk">Et ædificavit, </span><span class="ft"> etc. ID., ibid. Hucusque primus civitatis murus exstruitur, etc., usque ad in quo interni arbitrii oculos offendamus. </span><span class="fk">Contra ascensum, </span><span class="ft"> etc. Hic est Christus qui in fide sua et dilectione Judæorum populum adunavit et gentium: unde lapis angularis dicitur. Contra cujus ascensum mensura secunda ædificatur, cum per munditiam piæ cogitationis ad visionem ejus tendimus, cum etiam in hac vita retenti crebro visionis ejus desiderio suspiramus. Sequuntur plurimi structorum ordines, qui mensuram secundam ædificasse narrantur: quia maxima Ecclesiæ structura est in munimine interioris virtutis, cum scilicet omni custodia munimus cor nostrum, quoniam ex ipso vita procedit. Singula vero ad intelligentiam spiritualem trahere nimis longum est.</span></p>
  </aside>

  <aside id="FN15">
    <p class="f"><a class="notebackref" href="#NH3_26"><span class="notemark">§§</span> 3:26</a> <span class="fk">Nathinæi. </span><span class="ft"> Dicuntur Gabaonitæ, qui in ministerium domus Domini juxta dispositionem Josue filii Nun fideli devotione serviebant. </span><span class="fk">In Ophel. </span><span class="ft"> BEDA, ibid. Turris erat non longe a templo altitudine enormi. Unde Ophel, id est, tenebrarum vel nubili nomen accepit, quia nubibus caput inseruit. Denique ubi in Michæa scriptum est: </span><span class="fk">Et tu turris gregis nebulosa</span><span class="ft"> Mich. 4., benedicitur turris Ophel. Hæc turris in qua parte sit civitatis, liber Paralipomenon ostendit, dicens quod </span><span class="fk">Manasses ædificavit murum extra civitatem David ad occidentem Gihon in convalle, ab introitu portæ piscium per circuitum usque ad Ophel</span><span class="ft"> II Par. 33.. Conveniebat ergo juxta situm loci, ut ministri templi in vicina templo turre habitarent. Mystice autem Nathinæi habitant in Ophel, id est, in turre nebulosa, cum hi qui professione perfectioris vitæ dicati sunt Deo, et in munimento et altitudine virtutum actione semper et cogitatione morantur, et conversatio eorum in cœlis est, quos admirans vulgus ait: </span><span class="fk">Qui sunt isti qui ut nubes volant</span><span class="ft"> Isa. 60., etc. Item Thecueni habitant in Ophel, cum quique religionis habitu insignes abdita Scripturarum de quibus scriptum est: </span><span class="fk">Tenebrosa aqua in nubibus æris</span><span class="ft"> Psal. 17., id est, mystica scientia in prophetis, illustrato corde penetrant, et assidue legunt, et meditantur. </span><span class="fk">Contra. </span><span class="ft"> BEDA, ibid. Dominum scilicet, qui quotidie nos misericordiæ suæ gratia, ne in ærumnis vitæ labamur præsentis et deficiamus, irrigat, etc., usque ad et quia post præsentia virtutum dona ad videndam claritatem Domini ascenditur, recte infertur: </span><span class="fk">Post eum ædificaverunt Thecueni, </span><span class="ft"> etc.</span></p>
  </aside>

  <aside id="FN16">
    <p class="f"><a class="notebackref" href="#NH3_27"><span class="notemark">***</span> 3:27</a> <span class="fk">A turre. </span><span class="ft"> A turre magna et eminenti usque ad murum templi pervenit structura civitatis, cum justi ab altitudine contemplationis, quæ mentem in hac vita despectis temporalibus ad cœlestia desideria suspendunt, veraciter in illa vita ad claritatem Dominicæ incarnationis intuendam, patefacta etiam divinæ æternitatis gloria ascendunt. Et quia Thecua buccina vel tuba, Thecueni buccinatores interpretantur, apte dicitur quod Thecueni hoc ædificaverint. Doctorum enim est quorum sonus exit in omnem terram, præsentia Dei dona vel futura in civitate ejus, id est, fidelibus patefacere. </span><span class="fk">Ad murum templi. </span><span class="ft"> Corpus scilicet Christi: de quo dicitur Joan. 2: </span><span class="fk">Solvite templum hoc, et in tribus diebus excitabo illud: </span><span class="ft"> quod scilicet persecutores in morte solverant, sed excitatum et ad cœlos exaltatum amatores videre non cessant in gloria.</span></p>
  </aside>

  <aside id="FN17">
    <p class="f"><a class="notebackref" href="#NH3_28"><span class="notemark">†††</span> 3:28</a> <span class="fk">Sursum autem, </span><span class="ft"> etc. BEDA, ibid. Hanc portam significat Jeremias esse in orientali plaga civitatis, etc., usque ad equi cum in bono accipiuntur, sicut asini, cameli, et muli, conversos ad Dominum populos Gentilium, vel curas rerum temporalium, Domino scilicet animæ subjugatas ostendunt. </span><span class="fk">Ædificaverunt sacerdotes, </span><span class="ft"> etc. Sacerdotes vero civitatis Dei murum ad portam aquarum ædificant, cum doctores post vocationem Judæorum ad inducendos in Ecclesiam Gentiles, verbum Dei seminando perveniunt. BEDA, ibid. Longum est de singulis ædificiis vel ædificatoribus mystice disserere, etc., usque ad nomina conscribit in cœlo.</span></p>
  </aside>

  <aside id="FN18">
    <p class="f"><a class="notebackref" href="#NH4_1"><span class="notemark">*</span> 4:1</a> <span class="ft">... </span><span class="fk">Sanaballat... motus nimis subsannavit Judæos. </span><span class="ft"> BEDA in Esdram, lib. 3, cap. 19, tom. 2. Plane ira hæreticorum est. Hæc sunt verba eorum qui se Samaritanos cognominant, id est, custodes legis Dei, etc., usque ad et ornamenta virtutum moribus emendati consequantur.</span></p>
  </aside>

  <aside id="FN19">
    <p class="f"><a class="notebackref" href="#NH4_3"><span class="notemark">†</span> 4:3</a> <span class="fk">Sed et Tobias, </span><span class="ft"> etc. ID., ibid. Hujus Tobiæ persona et verba hæreticis conveniunt, etc., usque ad quibus fructiferas fidelium mentes corrumpere nituntur.</span></p>
  </aside>

  <aside id="FN20">
    <p class="f"><a class="notebackref" href="#NH4_9"><span class="notemark">‡</span> 4:9</a> <span class="fk">Et oravimus. </span><span class="ft"> Hoc est unicum contra hostes Ecclesiæ refugium, oratio scilicet ad Deum, et industria doctorum, qui die nocteque in lege ejus meditantes, corda fidelium contra insidias diaboli et militum ejus prædicando, consolando, et exhortando præmuniant.</span></p>
  </aside>

  <aside id="FN21">
    <p class="f"><a class="notebackref" href="#NH4_10"><span class="notemark">§</span> 4:10</a> <span class="fk">Humus nimia est. </span><span class="ft"> BEDA, ibid. Congesta, scilicet, in loco muri, etc., usque ad et pro domo vel civitate procella tentationis ingruente, ruinam ædificasse probatur.</span></p>
  </aside>

  <aside id="FN22">
    <p class="f"><a class="notebackref" href="#NH4_11"><span class="notemark">**</span> 4:11</a> <span class="fk">Dixerunt hostes, </span><span class="ft"> etc. Hæc in ædificio spirituali agi solent; manet enim indefessus hostis cum satellitibus suis, spiritibus scilicet immundis et hominibus malignis, qui opera virtutum et fidei nobis incautis impedire et expugnare contendunt, et mentem fidelium mucrone pravæ suggestionis interficere. Sed contra hæc nobis armatura Dei sumenda est, ut possimus resistere in die malo, et in omnibus perfecti stare.</span></p>
  </aside>

  <aside id="FN23">
    <p class="f"><a class="notebackref" href="#NH4_13"><span class="notemark">††</span> 4:13</a> <span class="fk">Statui in loco, </span><span class="ft"> etc. Ut agmine, scilicet armatorum circumdati operatores liberius et securius ædificarent. Dispertiti enim sunt gradus fidelium: alii bonis operibus intus ornantes Ecclesiam ædificant: alii armis sacræ lectionis muniti contra impugnantes hæreticos vigilant. Hi religiosa devotione proximos in fidei veritate confortant, illi adversus diaboli vel vitiorum tela necessarium certamen exercent, et ab ovili dominico insidiantes lupos pastorali sollicitudine arcent.</span></p>
  </aside>

  <aside id="FN24">
    <p class="f"><a class="notebackref" href="#NH4_16"><span class="notemark">‡‡</span> 4:16</a> <span class="fk">A die illa, media pars, </span><span class="ft"> etc. BED., ibid., cap. 20. Notandum, quia non solum media pars juvenum faciebat opus, etc., usque ad minorisque laboris est incognitam cavere carnis voluptatem, quam rejicere cognitam.</span></p>
  </aside>

  <aside id="FN25">
    <p class="f"><a class="notebackref" href="#NH4_22"><span class="notemark">§§</span> 4:22</a> <span class="fk">Et sint vobis vices per noctem et diem. </span><span class="ft"> ID., ibid. Nota quantum studium in operando habuerint, etc., usque ad contradicentes arguendo ab Ecclesia repellunt.</span></p>
  </aside>

  <aside id="FN26">
    <p class="f"><a class="notebackref" href="#NH5_1"><span class="notemark">*</span> 5:1</a> <span class="fk">Et factus est clamor, </span><span class="ft"> etc. BEDA in Esdr., lib. 3, cap. 21. Desiderabat populus murum construere, etc., usque ad et manus nostras a propriis voluptatibus avertens ad construendam Christi convertat civitatem. ID., ibid. Tribus de causis augetur clamor populi. Quidam fame coacti filios suos ditioribus vendere volebant: alii liberis parcentes agros potius et domos. Nonnulli, prohibentes liberorum et agrorum venditionem, hoc tantum persuadebant, ut mutuo sumerent pecuniam in tributa regis, oppignoratis agris et vineis, donec redeunte fertilitate reddere possent feneratoribus quod mutuo accepissent.</span></p>
  </aside>

  <aside id="FN27">
    <p class="f"><a class="notebackref" href="#NH5_7"><span class="notemark">†</span> 5:7</a> <span class="fk">Et increpavi optimates, </span><span class="ft"> etc. BED., ibid. Tanquam dux optimus militiæ cœlestis et sapiens architectus civitatis Dei, etc., usque ad ut dimittat nobis Pater debita nostra.</span></p>
  </aside>

  <aside id="FN28">
    <p class="f"><a class="notebackref" href="#NH5_13"><span class="notemark">‡</span> 5:13</a> <span class="fk">Insuper excussi sinum meum, et dixi: Sic excutiat Deus omnem, </span><span class="ft"> etc. Huic sententiæ terribilis clausula imponitur. Quicunque enim pauperibus misericordiam non impendit, vel ab eis qui non habent velut juste exigit, de domo sua excutitur, id est, de cœtu Ecclesiæ, in qua putabat se perpetuo manere, et de laboribus, scilicet, in fructibus bonorum operum, in quibus se laudabiliter laborasse putabat: nil prorsus laboris recipiet. Labores enim sine pietate non possunt apud Deum fructuosi esse. </span><span class="fk">Et dixit universa multitudo, Amen. </span><span class="ft"> Quantum Nehemiæ objurgatio vel imprecatio corda omnium moverit, ostenditur: audita enim contestatione respondentes, amen, et Deum collaudantes, fecerunt quæ jusserat. In quo patet: quia non timore, sed amore dicta ejus susceperunt.</span></p>
  </aside>

  <aside id="FN29">
    <p class="f"><a class="notebackref" href="#NH5_14"><span class="notemark">§</span> 5:14</a> <span class="fk">Per annos duodecim. </span><span class="ft"> BEDA, ubi supra. Hoc exponit Apostolus, dicens: </span><span class="fk">Quia statuit Dominus eos qui Evangelium annuntiant, de Evangelio vivere: ego autem nullo horum usus sum</span><span class="ft"> I Cor. 9.. Duodecim autem annis Nehemias cum fratribus suis ita in ducatu vivebant, ut annonas quæ ducibus debebantur, non comederent: insinuans evangelicum opus esse in regimine plebis, opus rectoris notabiliter circa Ecclesiam exercere, et a subditis commodum terrenum non quærere.</span></p>
  </aside>

  <aside id="FN30">
    <p class="f"><a class="notebackref" href="#NH6_2"><span class="notemark">*</span> 6:2</a> <span class="fk">Veni, et percutiamus fœdus, </span><span class="ft"> etc. BEDA, in Esdr., lib. 3, cap. 23, tom. 2. Hostes sanctæ civitatis persuadebant Nehemiæ in campestria descendere, etc., usque ad quia versutus hostis semper manus nostras tentat impedire, curemus eas semper divino auxilio confortare.</span></p>
  </aside>

  <aside id="FN31">
    <p class="f"><a class="notebackref" href="#NH6_10"><span class="notemark">†</span> 6:10</a> <span class="fk">Et ingressus. </span><span class="ft"> Pulsatus insidiis hostium Nehemias domum Samariæ quasi amici et fratris ingreditur, sed ipsum insidiatorem et hostem invenit, tanquam externorum donis et amicitia corruptum. Semper enim electi habent foris pugnas, intus timores, nec solum apostoli, sed et prophetæ periculis ex genere, periculis ex gentibus, periculis ex falsis fratribus suspectam vitam agebant.</span></p>
  </aside>

  <aside id="FN32">
    <p class="f"><a class="notebackref" href="#NH6_15"><span class="notemark">‡</span> 6:15</a> <span class="fk">Mensis Eliud. </span><span class="ft"> BEDA, ubi supra. Qui secundum Hebræos sextus est, etc., usque ad et deinceps se in Dei et proximi dilectione in bonis operibus adornent.</span></p>
  </aside>

  <aside id="FN33">
    <p class="f"><a class="notebackref" href="#NH6_16"><span class="notemark">§</span> 6:16</a> <span class="fk">Universæ gentes. </span><span class="ft"> ID., ibid. Qui autem structores sanctæ civitatis terrere volebant, etc., usque ad et ab Ecclesia expulsi.</span></p>
  </aside>

  <aside id="FN34">
    <p class="f"><a class="notebackref" href="#NH7_1"><span class="notemark">*</span> 7:1</a> <span class="fk">Postquam autem ædificatus est murus, </span><span class="ft"> etc. BEDA, in Esdr., lib. 3, cap. 24, tom. 2.Mystice: ubi Ecclesiæ murus collectis ad fidem novis populis vel correctis his qui erraverant ædificatus fuerit, mox ponendæ sunt valvæ regularis disciplinæ; ne diabolus, qui quasi leo rugiens circumit, in ovile Dei possit irrumpere. </span><span class="fk">Recensui janitores. </span><span class="ft"> ID., ibid. Janitores qui, scilicet, claves regni cœlorum perceperunt, ut dignos et humiles suscipiant; superbos vero et indignos ab ingressu supernæ civitatis arceant, dicendo: </span><span class="fk">Non est tibi pars, neque sors in sermone hoc. Cor enim tuum non est rectum coram Deo</span><span class="ft"> Act. 8..</span></p>
  </aside>

  <aside id="FN35">
    <p class="f"><a class="notebackref" href="#NH7_3"><span class="notemark">†</span> 7:3</a> <span class="fk">Non aperiantur portæ... usque ad calorem solis, </span><span class="ft"> etc. ID., ibid., id est, toto tempore noctis, etc., usque ad unde: </span><span class="fk">Et portæ ejus non claudentur per diem, nox non erit illic</span><span class="ft"> Apoc. 21.. </span><span class="fk">Et posui custodes. </span><span class="ft"> ID., ibid. Custodes animarum non sunt de neophytis vel de plebe constituendi, sed de illis qui a certamine vitiorum Dei gratia liberati, jam mentem in Jerusalem, id est in visione tranquillæ pacis habent, quorum conversatio in cœlis est. Aliis enim consummato cursu de hac luce subtractis, alii mox substituuntur, nec unquam desinit qui pacem Ecclesiæ excubando ambiant propter timores nocturnos, secundum illud: </span><span class="fk">Pro patribus tuis nati sunt tibi filii</span><span class="ft"> Psal. 44.. Hæc illi tempori typice conveniunt, quo seminato per apostolos longe lateque Dei verbo, totus orbis novum fidei germen accepit, necdum Ecclesiæ ædificatæ, sed tantum auditu verbi et sacramentis populi adhuc rudes erant imbuti. Ideo congregatis non solum optimatibus, sed et vulgo diligenter eorum numerum recensere curavit, ut perspecta omnium summa, discernere posset, qui in Jerusalem, qui in aliis civitatibus habitare deberent. </span><span class="fk">Unumquemque contra domum. </span><span class="ft"> Sic enim custodia sanctæ Ecclesiæ rite perficitur, si quisque ita sollicitudinem omnium fidelium gerat, ut specialiter eis quibus Deo auctore prælatus est, curam diligentioris studii impendat.</span></p>
  </aside>

  <aside id="FN36">
    <p class="f"><a class="notebackref" href="#NH7_66"><span class="notemark">‡</span> 7:66</a> <span class="fk">Omnis multitudo quasi vir unus. </span><span class="ft"> JOSE. Populum etiam agros colentem decimas fructuum ad Hierosolymam jussit offerre, ut habentes sacerdotes et levitæ alimenta, perpetua religionis jura non derelinquerent. Et hi quidem libenter sequebantur decreta Nehemiæ. Civitatem vero exinde contigit hominum multitudine compleri. Multa etiam talia bona et laudibus digna cum summa fecisset magnificentia Nehemias, ad senectutem perveniens defunctus est.</span></p>
  </aside>

  <aside id="FN37">
    <p class="f"><a class="notebackref" href="#NH8_1"><span class="notemark">*</span> 8:1</a> <span class="fk">Et venerat mensis septimus. </span><span class="ft"> BEDA, in Esdr., lib. 3, cap. 26, tom. 2. Qui non longe aberat. Cum enim murus esset vicesima quinta die sexti mensis completus quinque tantum dies ad exordium septimi mensis supererant, qui a prima die usque ad vicesimam secundam totus legitimis cæremoniis consecratus est, quibus ita rite celebratis, deinde ad disponendos urbis mansores cum principibus et plebe reversus est. </span><span class="fk">Congregatusque omnis populus quasi vir unus ad plateam quæ, </span><span class="ft"> etc. BED., ibid. Notanda devotio populi et concordia, etc., usque ad quarum cantu populus inter orationes et hostias ardentius ad legis memoriam excitaretur. Mystice quoque ædificata civitate oportet sequi lectionem divinam, et tubas sonare crebriores, ut populus, sacramentis cœlestibus initiatus etiam sacris eloquiis ex tempore solertius qualiter vivere debeat, instruatur. </span><span class="fk">Ante portam aquarum. </span><span class="ft"> ID., ibid. Portam aquarum reor dici in atrio sacerdotum, etc., usque ad bene ergo ante portam aquarum collectus est populus tanquam per antistitem suum fluentis Scripturarum spiritualiter potandus.</span></p>
  </aside>

  <aside id="FN38">
    <p class="f"><a class="notebackref" href="#NH8_4"><span class="notemark">†</span> 8:4</a> <span class="fk">Stetit autem Esdras scriba super gradum. </span><span class="ft"> ID., ibid. Videtur meminisse, etc., usque ad ut timidus et erubescens quæ ipse non fecit, aliis faciendo prædicit, etc. Cum præsules quantum honore, tantum opere subditos antecellunt, ipsi eorum exemplis incitati vitæ suæ gradum exsequuntur devoti, et ab eis pie admoniti pro peccatis vel desiderio patriæ cœlestis lacrymas profundere delectantur. Unde bene subditur, flebat enim omnis populus, cum audiret verba legis, etc.</span></p>
  </aside>

  <aside id="FN39">
    <p class="f"><a class="notebackref" href="#NH8_10"><span class="notemark">‡</span> 8:10</a> <span class="fk">Ite et comedite, </span><span class="ft"> etc. ID., ibid. Ut infirmiores conscientias proximorum exemplo piæ actionis, et suavitate devotæ admonitionis confortemus, præcipit, quatenus sicut adipe et pinguedine repleantur, aliisque exsultationis laudent nomen Domini. Juxta litteram quoque cum in festis diebus post orationem lectionem et psalmorum studia completa carnem reficimus, pauperum et peregrinorum meminisse debemus. </span><span class="fk">Nolite contristari. </span><span class="ft"> Doctores qui mentes auditorum sacris lectionibus ad lacrymas excitant, et iidem consolantur, dum gaudia secutura promittunt.</span></p>
  </aside>

  <aside id="FN40">
    <p class="f"><a class="notebackref" href="#NH8_11"><span class="notemark">§</span> 8:11</a> <span class="fk">Quia dies sanctus est. </span><span class="ft"> Dum scilicet verbis Domini audiendis et implendis operam damus, in quo die quamvis exterius adversa patientes, nos in spe gaudere oportet. Unde: </span><span class="fk">Quasi tristes, semper autem gaudentes</span><span class="ft"> II Cor. 6., etc.</span></p>
  </aside>

  <aside id="FN41">
    <p class="f"><a class="notebackref" href="#NH8_14"><span class="notemark">**</span> 8:14</a> <span class="fk">Et invenerunt, </span><span class="ft"> etc. BEDA, ubi supra. Hæc in Levitico plenius scripta sunt, etc., usque ad meminisse nos oportet, quia </span><span class="fk">incolæ sumus in terra, et peregrim sicut patres nostri</span><span class="ft"> Psal. 38..</span></p>
  </aside>

  <aside id="FN42">
    <p class="f"><a class="notebackref" href="#NH8_15"><span class="notemark">††</span> 8:15</a> <span class="fk">Ligni pulcherrimi, </span><span class="ft"> etc. ID., ibid. Quod scilicet Hebræi vocant cedrum. Frondes vero myrti et obumbraculum sibi affert qui dicere potest, </span><span class="fk">Christi bonus odor sumus Deo in omni loco</span><span class="ft"> II Cor. 2.. </span><span class="fk">Frondes ligni pulcherrimi et frondes myrti, </span><span class="ft"> etc. Fructus charitatis quæ inter omnes virtutes pulcherrima, per quam et Christus lignum crucis pro nostra salute ascendit, cujus passionem dum quantam possumus, imitamur, frondibus profecto ligni pulcherrimi et myrti in mortificationem vitiorum et libidinum protegimur. Magi enim Domino myrrham offerentes docuerunt, quia qui Christ sunt, carnem suam cum vitiis et concupiscentiis crucifigunt. </span><span class="fk">Ramos palmarum. </span><span class="ft"> ID., ibid. Ramos palmarum afferimus, quod est manus victricis ornatus, cum mentem vitiorum victricem gerimus, et invictam cunctis hostibus, ut stemus </span><span class="fk">ante thronum in conspectu Agni, amicti stolis albis, et palmæ in manibus nostris</span><span class="ft"> Apoc. 7..</span></p>
  </aside>

  <aside id="FN43">
    <p class="f"><a class="notebackref" href="#NH8_16"><span class="notemark">‡‡</span> 8:16</a> <span class="fk">Unusquisque in domate. </span><span class="ft"> ID., ibid. In domate suo, etc., usque ad et in majoribus bonæ actionis frugibus abundare mereamur.</span></p>
  </aside>

  <aside id="FN44">
    <p class="f"><a class="notebackref" href="#NH8_18"><span class="notemark">§§</span> 8:18</a> <span class="fk">Septem diebus. </span><span class="ft"> ID., ibid. Scenopegia septem diebus agebatur, etc., usque ad in conspectu Dei congregatus, et nunquam segregandus exsultaverit.</span></p>
  </aside>

  <aside id="FN45">
    <p class="f"><a class="notebackref" href="#NH9_1"><span class="notemark">*</span> 9:1</a> <span class="fk">In die autem, </span><span class="ft"> etc. BEDA, ubi supra, cap. 28. Notanda correcti populi devotio, etc., usque ad cum a cæteris laboribus cessatur divinis lectionibus aures liberius commodantur. </span><span class="fk">Et dixit Esdras. </span><span class="ft"> Usque ad finem orationis vel confessionis ejus, quod supra dictum est, quia confitebantur peccata sua, et peccata patrum suorum, plenius Esdra deprecante qualiter factum sit, ostenditur.</span></p>
  </aside>

  <aside id="FN46">
    <p class="f"><a class="notebackref" href="#NH9_38"><span class="notemark">†</span> 9:38</a> <span class="fk">Super omnibus ergo his. </span><span class="ft"> BEDA, in Esdr., lib. 3, tom. 2. Ostendit quanta devotione omnes personæ eorum novum post festa scenopegiæ conventum fecerint, ut scilicet tota se intentione a scelerum contagiis expurgatos divino fœderi conjungerent, et fœderis sancti conditionem sermone firmarent et scripto; et sic ab impiorum consortio separati, securiores replerent opus, quod dudum cœperant, id est, ut congruos urbis cives de numero impiorum instituerent.</span></p>
  </aside>

  <aside id="FN47">
    <p class="f"><a class="notebackref" href="#NH10_1"><span class="notemark">*</span> 10:1</a> <span class="fk">Signatores, </span><span class="ft"> etc. Alia translatio: </span><span class="fk">Nehemias qui Athersata fertur, </span><span class="ft"> erat enim dionymos unde singulariter subjungitur filius Achelai, quod superius apertius dicitur: </span><span class="fk">Dixit autem Nehemias, et ipse est Athersata</span><span class="ft"> II Esd. 7.. ID., ibid. Nobis quoque sabbatum spirituale semper agendum est, etc., usque ad primo die a malis emundare necesse est, deinde bonis actibus adornari.</span></p>
  </aside>

  <aside id="FN48">
    <p class="f"><a class="notebackref" href="#NH11_1"><span class="notemark">*</span> 11:1</a> <span class="fk">Habitaverunt autem. </span><span class="ft"> BEDA, in Esdr., lib. 3, tom. 2. Nunc completa est dispositio, etc., usque ad sed occulti judicis et largitoris munere percipiunt.</span></p>
  </aside>

  <aside id="FN49">
    <p class="f"><a class="notebackref" href="#NH11_3"><span class="notemark">†</span> 11:3</a> <span class="fk">Et in Jerusalem. </span><span class="ft"> ID., ibid. His verbis ostenditur, etc., usque ad nam sequitur: </span><span class="fk">De filiis Juda habitaverunt in Cariatharbe</span><span class="ft"> II Esd. 11.. ID., ibid. Judas interpretatur </span><span class="fk">confitens</span><span class="ft"> vel </span><span class="fk">confessio, </span><span class="ft"> etc., usque ad cum eorum qui sunt in agro unus assumetur, et alter relinquetur.</span></p>
  </aside>

  <aside id="FN50">
    <p class="f"><a class="notebackref" href="#NH12_1"><span class="notemark">*</span> 12:1</a> <span class="fk">Hi sunt autem, </span><span class="ft"> etc. BEDA, ubi supra. Hic principes sacerdotum una cum fratribus suis, etc., usque ad ideoque illum superstite adhuc Nehemia nasci potuisse. BED., ibid. Descripta est successio principum sacerdotum et levitarum, etc., usque ad amica provisione restaurant, et debito honore exaltant. ID., ibid. Jamdudum ædificata erat civitas, etc., usque ad tunc in re ipsa fruentium divina visione beatorum hominum in corporibus spiritualibus inter angelica agmina.</span></p>
  </aside>

  <aside id="FN51">
    <p class="f"><a class="notebackref" href="#NH12_27"><span class="notemark">†</span> 12:27</a> <span class="fk">Et in cymbalis, </span><span class="ft"> etc. ID., ibid. Cymbala, psalteria et citharæ, etc., usque ad et corda proximorum ad amorem ejus accendunt, etc.</span></p>
  </aside>

  <aside id="FN52">
    <p class="f"><a class="notebackref" href="#NH12_28"><span class="notemark">‡</span> 12:28</a> <span class="fk">Filii cantorum. </span><span class="ft"> ID., ibid. Imitatores scilicet eorum, etc., usque ad et in ipso tempore dedicationis, id est, perpetuæ remunerationis ibidem pariter uniuntur.</span></p>
  </aside>

  <aside id="FN53">
    <p class="f"><a class="notebackref" href="#NH12_30"><span class="notemark">§</span> 12:30</a> <span class="fk">Et mundati. </span><span class="ft"> ID., ibid. Justus omnino ordo, etc., usque ad et vinctis manibus et pedibus in tenebras exteriores mittatur.</span></p>
  </aside>

  <aside id="FN54">
    <p class="f"><a class="notebackref" href="#NH12_31"><span class="notemark">**</span> 12:31</a> <span class="fk">Principes Juda, </span><span class="ft"> etc., id est confessionis vel laudis, perfectiores sunt Ecclesiæ doctores, qui in dedicatione civitatis super murum ascendunt: quia in tempore tribulationis generalem Ecclesiæ conversationem altius vivendo transcendisse probantur. De his enim dicitur: </span><span class="fk">Super muros tuos Jerusalem constitui custodes</span><span class="ft"> Isai. 62., etc. Jure ergo qui nunc muris Ecclesiæ tanquam vigiles præsunt, tunc quoque eisdem gloria remunerationis præeminebunt. </span><span class="fk">Et statui duos choros. </span><span class="ft"> Vel spurcitiam peccatorum in præsenti de Ecclesia correctius vivendo, et errantes corrigendo expurgent, et in futuro qui corrigi noluerunt, judiciaria potestate de civitate Domini, id est ingressu patriæ cœlestis, expellant. Vel chori laudantium ad dexteram euntes super murum ad portam sterquilinii ascendunt, dum eos dignos laude prædicant qui omnem immunditiam de Ecclesia prædicando, arguendo, excommunicando, eliminant.</span></p>
  </aside>

  <aside id="FN55">
    <p class="f"><a class="notebackref" href="#NH12_34"><span class="notemark">††</span> 12:34</a> <span class="fk">Et de filiis sacerdotum, </span><span class="ft"> etc. In hac vita filii sacerdotum in dedicatione civitatis Dei tubis canunt, qui ad memoriam patriæ cœlestis corda auditorum prædicando succendunt.</span></p>
  </aside>

  <aside id="FN56">
    <p class="f"><a class="notebackref" href="#NH12_35"><span class="notemark">‡‡</span> 12:35</a> <span class="fk">In vasis cantici David. </span><span class="ft"> Quia non suo sensu vel desideriis innituntur, sed patrum et prophetarum vitam et doctrinam per omnia sequentes verbo prædicationis insistunt. </span><span class="fk">Et Esdras scriba. </span><span class="ft"> Quia in omnibus quæ agunt verba sanctæ Scripturæ præ oculis habent, quibus ducibus ad ingressum vitæ æternæ perveniant, ut inebrientur ab ubertate domus Dei, et torrente voluptatis ejus, apud quem est fons vitæ, etc.</span></p>
  </aside>

  <aside id="FN57">
    <p class="f"><a class="notebackref" href="#NH12_36"><span class="notemark">§§</span> 12:36</a> <span class="fk">Et contra eos ascenderunt in gradibus. </span><span class="ft"> BED., ibid. Cum civitas ædificaretur, etc., usque ad sanctam Trinitatem socia exsultatione concelebrant. </span><span class="fk">Super domum David. </span><span class="ft"> ID., ibid. Ascendunt filii sacerdotum, etc., usque ad ortumque solis justitiæ sine occasu videre merentur.</span></p>
  </aside>

  <aside id="FN58">
    <p class="f"><a class="notebackref" href="#NH12_37"><span class="notemark">***</span> 12:37</a> <span class="fk">Et super turrim furnorum. </span><span class="ft"> ID., ibid. Longum est de singulis portis vel turribus specialiter disserere, etc., usque ad circumspecta semper est necesse cautela et sollicitudine muniri.</span></p>
  </aside>

  <aside id="FN59">
    <p class="f"><a class="notebackref" href="#NH12_39"><span class="notemark">†††</span> 12:39</a> <span class="fk">Steteruntque duo chori. </span><span class="ft"> ID., ibid. Perambulatis mœnibus et portis civitatis, etc., usque ad in cujus implenda voluntate infatigabili mente permaneo.</span></p>
  </aside>

  <aside id="FN60">
    <p class="f"><a class="notebackref" href="#NH12_41"><span class="notemark">‡‡‡</span> 12:41</a> <span class="fk">Et clare cecinerunt. Dirupisti vincula mea: tibi sacrificabo hostiam laudis. Vota mea Domino reddam in atriis domus Domini, in conspectu omnis populi in medio tui, Jerusalem</span><span class="ft"> Psal. 115.. Hoc fit cum in cœlesti patria omnium sanctorum multitudine congregata, eas pro quibus in præsenti gemimus quasque gratiarum actione quotidiano desiderio sitimus, laudes efferimus.</span></p>
  </aside>

  <aside id="FN61">
    <p class="f"><a class="notebackref" href="#NH12_42"><span class="notemark">§§§</span> 12:42</a> <span class="fk">Deus enim lætificaverat, </span><span class="ft"> etc. BEDA, ibid. Hæc ad dedicationem sanctæ civitatis, etc., usque ad et victimas bonorum operum maximas immolare curabant. </span><span class="fk">Sed et uxores, </span><span class="ft"> etc. Quia tempore resurrectionis non solum qui prædicando vel fortiter operando Ecclesiam ædificarunt, fructum laboris percipiunt, sed etiam infirmiores ejusdem fidei consortes, eadem vitæ perceptione lætantur. </span><span class="fk">Benedixit</span><span class="ft"> enim </span><span class="fk">Dominus pusillis cum majoribus</span><span class="ft"> Psal. 113..</span></p>
  </aside>

  <aside id="FN62">
    <p class="f"><a class="notebackref" href="#NH12_43"><span class="notemark">*</span> 12:43</a> <span class="fk">Recensuerunt quoque, </span><span class="ft"> etc. BEDA, ibid. Gaudentibus cunctis, etc., usque ad et cum magna laude et lætitia erat dedicata.</span></p>
  </aside>

  <aside id="FN63">
    <p class="f"><a class="notebackref" href="#NH13_1"><span class="notemark">*</span> 13:1</a> <span class="fk">In die autem illo lectum, </span><span class="ft"> etc. BEDA in Esdr., lib. 3, tom. 2. Hi quia de incestu nati sunt, etc., usque ad sed Deus maledictionem Balaam in benedictionem populi sui convertit, et eum ab armis inimicorum munivit.</span></p>
  </aside>

  <aside id="FN64">
    <p class="f"><a class="notebackref" href="#NH13_3"><span class="notemark">†</span> 13:3</a> <span class="fk">Factum est autem, </span><span class="ft"> etc. Quia necesse est nos auditui veritatis intendere, ubi cum ab uno quolibet vitio lectione divina prohibemur, continuo etiam quidquid vitii sordidantis in nobis deprehendimus, ab actione nostra et conscientia repellamus.</span></p>
  </aside>

  <aside id="FN65">
    <p class="f"><a class="notebackref" href="#NH13_6"><span class="notemark">‡</span> 13:6</a> <span class="fk">In omnibus his. </span><span class="ft"> BED., ibid. Hæc sententia, etc., usque ad quæ reversus Nehemias mox exstirpavit.</span></p>
  </aside>

  <aside id="FN66">
    <p class="f"><a class="notebackref" href="#NH13_8"><span class="notemark">§</span> 13:8</a> <span class="fk">Et projeci vasa domus Tobiæ. </span><span class="ft"> ID., ibid. Qui supradictus est servus Ammonites inimicus populi Dei, etc., usque ad quæ communicatio hæreticis et schismaticis cum orthodoxis et pacificis filiis Dei. </span><span class="fk">Et projeci. </span><span class="ft"> ID., ibid. Tu quoque quidquid inter fideles infidelitatis et immunditiæ repereris, etc., usque ad sicut enim Nehemias in cæteris, ita et in hoc ejus personam repræsentavit. ID., ibid. Sex diebus operari per legem quæ necessaria sunt, in septima jubemur quiescere, etc., usque ad ab his quæ ad victum et vestitum pertinent, prorsus intuitum avertant, sed congruo moderamine dispensent.</span></p>
  </aside>

  <aside id="FN67">
    <p class="f"><a class="notebackref" href="#NH13_16"><span class="notemark">**</span> 13:16</a> <span class="fk">Inferentes pisces et omnia, </span><span class="ft"> etc. ID., ibid. Piscis bonus, est pia fides, quam qui a Domino malus, infirma cogitatio quæ se curis hujus mundi ultra modum immergit, quam nobis Tyrii, id est, coangustati quærunt in sabbato vendere, cum immundi spiritus quietem nostræ cogitationis importune profundis sæculi curis obruere tentant. Sed pro tali mercatu Nehemias optimates objurgat Juda et castigat, dum divina inspiratio eos qui professioni pietatis servire conantur, ab hujusmodi cogitationibus purgat.</span></p>
  </aside>

  <aside id="FN68">
    <p class="f"><a class="notebackref" href="#NH13_19"><span class="notemark">††</span> 13:19</a> <span class="fk">Factum est autem. </span><span class="ft"> BED., ibid. Conscientia nostra, etc., usque ad ideo merito sequitur.</span></p>
  </aside>

  <aside id="FN69">
    <p class="f"><a class="notebackref" href="#NH13_22"><span class="notemark">‡‡</span> 13:22</a> <span class="fk">Dixi quoque Levitis ut mundarentur, </span><span class="ft"> etc. ID., ibid. Mundari eos a quotidiano operis exercitio necesse est, etc., usque ad oportet ut prius mentem suam et actus purificent ab omni errorum labe.</span></p>
  </aside>

  <aside id="FN70">
    <p class="f"><a class="notebackref" href="#NH13_23"><span class="notemark">§§</span> 13:23</a> <span class="fk">Sed et in diebus illis. </span><span class="ft"> ID., ibid. In Ecclesia uxores alienigenas ducunt, etc. usque ad sed gentili sensu interpretantes.</span></p>
  </aside>

  <aside id="FN71">
    <p class="f"><a class="notebackref" href="#NH13_30"><span class="notemark">***</span> 13:30</a> <span class="fk">Igitur mundavi eos. </span><span class="ft"> ID., ibid. Apertius per omnia finis et condignus ædificio sanctæ civitatis et templi Domini, ut emundatis civibus alienæ a Deo pollutionis, ordines sacerdotum et levitarum in ministerio suo rite custodiantur, ut instituti regulariter magistri Ecclesiæ castigatum ab omni peccato populum de cætero in bono permanere, et crescere semper exhortentur.</span></p>
  </aside>

  <aside id="FN72">
    <p class="f"><a class="notebackref" href="#NH13_31"><span class="notemark">†††</span> 13:31</a> <span class="fk">Et in oblatione lignorum in temporibus constitutis et in primitiis. </span><span class="ft"> Inter cætera populus ligna offert ad ignem altaris nutriendum, cum opera virtutum divina consecratione digna operantur. Ardent ligna et consumuntur in altari holocaustorum, cum in cordibus electorum, opera justitiæ flamma charitatis perficiuntur. </span><span class="fk">Memento mei, Deus, in bonum. </span><span class="ft"> Merito talis conditor et dedicator civitatis, post multos devotionis labores, memoriæ se Creatoris et largitoris omnium bonorum commendat.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>