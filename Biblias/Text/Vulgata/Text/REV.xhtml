<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -APOCALYPSIS</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">APOCALYPSIS</p>

  <div class="divCap"><a href='REV.xhtml#RV1_0' class="button">1</a><a href='REV.xhtml#RV2_0' class="button">2</a><a href='REV.xhtml#RV3_0' class="button">3</a><a href='REV.xhtml#RV4_0' class="button">4</a><a href='REV.xhtml#RV5_0' class="button">5</a><a href='REV.xhtml#RV6_0' class="button">6</a><a href='REV.xhtml#RV7_0' class="button">7</a><a href='REV.xhtml#RV8_0' class="button">8</a><a href='REV.xhtml#RV9_0' class="button">9</a><a href='REV.xhtml#RV10_0' class="button">10</a><a href='REV.xhtml#RV11_0' class="button">11</a><a href='REV.xhtml#RV12_0' class="button">12</a><a href='REV.xhtml#RV13_0' class="button">13</a><a href='REV.xhtml#RV14_0' class="button">14</a><a href='REV.xhtml#RV15_0' class="button">15</a><a href='REV.xhtml#RV16_0' class="button">16</a><a href='REV.xhtml#RV17_0' class="button">17</a><a href='REV.xhtml#RV18_0' class="button">18</a><a href='REV.xhtml#RV19_0' class="button">19</a><a href='REV.xhtml#RV20_0' class="button">20</a><a href='REV.xhtml#RV21_0' class="button">21</a><a href='REV.xhtml#RV22_0' class="button">22</a></div>

  <p class='main' id='RV0_0'></p>

  <h2>INCIPIT APOCALYPSIS IOHANNIS APOSTOLI</h2>

  <p class='pT4' id='RV1_0'>1</p>

  <p class='Normale'><span class="Versetto" id="RV1_1">1&#160;</span>Apocalypsis Jesu Christi, quam dedit illi Deus palam facere servis suis, quæ oportet fieri cito: et significavit, mittens per angelum suum servo suo Joanni,<a href='#FN1'>*</a> <span class="Versetto" id="RV1_2">2&#160;</span>qui testimonium perhibuit verbo Dei, et testimonium Jesu Christi, quæcumque vidit.<a href='#FN2'>†</a> <span class="Versetto" id="RV1_3">3&#160;</span>Beatus qui legit, et audit verba prophetiæ hujus, et servat ea, quæ in ea scripta sunt: tempus enim prope est.<a href='#FN3'>‡</a> <span class="Versetto" id="RV1_4">4&#160;</span>Joannes septem ecclesiis, quæ sunt in Asia. Gratia vobis, et pax ab eo, qui est, et qui erat, et qui venturus est: et a septem spiritibus qui in conspectu throni ejus sunt:<a href='#FN4'>§</a> <span class="Versetto" id="RV1_5">5&#160;</span>et a Jesu Christo, qui est testis fidelis, primogenitus mortuorum, et princeps regum terræ, qui dilexit nos, et lavit nos a peccatis nostris in sanguine suo,<a href='#FN5'>**</a> <span class="Versetto" id="RV1_6">6&#160;</span>et fecit nos regnum, et sacerdotes Deo et Patri suo: ipsi gloria et imperium in sæcula sæculorum. Amen.<a href='#FN6'>††</a> <span class="Versetto" id="RV1_7">7&#160;</span>Ecce venit cum nubibus, et videbit eum omnis oculus, et qui eum pupugerunt. Et plangent se super eum omnes tribus terræ. Etiam: amen.<a href='#FN7'>‡‡</a> <span class="Versetto" id="RV1_8">8&#160;</span>Ego sum alpha et omega, principium et finis, dicit Dominus Deus: qui est, et qui erat, et qui venturus est, omnipotens.<a href='#FN8'>§§</a> <span class="Versetto" id="RV1_9">9&#160;</span>Ego Joannes frater vester, et particeps in tribulatione, et regno, et patientia in Christo Jesu: fui in insula, quæ appellatur Patmos, propter verbum Dei, et testimonium Jesu:<a href='#FN9'>***</a> <span class="Versetto" id="RV1_10">10&#160;</span>fui in spiritu in dominica die, et audivi post me vocem magnam tamquam tubæ,<a href='#FN10'>†††</a> <span class="Versetto" id="RV1_11">11&#160;</span>dicentis: Quod vides, scribe in libro: et mitte septem ecclesiis, quæ sunt in Asia, Epheso, et Smyrnæ, et Pergamo, et Thyatiræ, et Sardis, et Philadelphiæ, et Laodiciæ.<a href='#FN11'>‡‡‡</a> <span class="Versetto" id="RV1_12">12&#160;</span>Et conversus sum ut viderem vocem, quæ loquebatur mecum: et conversus vidi septem candelabra aurea:<a href='#FN12'>§§§</a> <span class="Versetto" id="RV1_13">13&#160;</span>et in medio septem candelabrorum aureorum, similem Filio hominis vestitum podere, et præcinctum ad mamillas zona aurea:<a href='#FN13'>*</a> <span class="Versetto" id="RV1_14">14&#160;</span>caput autem ejus, et capilli erant candidi tamquam lana alba, et tamquam nix, et oculi ejus tamquam flamma ignis:<a href='#FN14'>†</a> <span class="Versetto" id="RV1_15">15&#160;</span>et pedes ejus similes auricalco, sicut in camino ardenti, et vox illius tamquam vox aquarum multarum:<a href='#FN15'>‡</a> <span class="Versetto" id="RV1_16">16&#160;</span>et habebat in dextera sua stellas septem: et de ore ejus gladius utraque parte acutus exibat: et facies ejus sicut sol lucet in virtute sua.<a href='#FN16'>§</a> <span class="Versetto" id="RV1_17">17&#160;</span>Et cum vidissem eum, cecidi ad pedes ejus tamquam mortuus. Et posuit dexteram suam super me, dicens: Noli timere: ego sum primus, et novissimus,<a href='#FN17'>**</a> <span class="Versetto" id="RV1_18">18&#160;</span>et vivus, et fui mortuus, et ecce sum vivens in sæcula sæculorum: et habeo claves mortis, et inferni.<a href='#FN18'>††</a> <span class="Versetto" id="RV1_19">19&#160;</span>Scribe ergo quæ vidisti, et quæ sunt, et quæ oportet fieri post hæc.<a href='#FN19'>‡‡</a> <span class="Versetto" id="RV1_20">20&#160;</span>Sacramentum septem stellarum, quas vidisti in dextera mea, et septem candelabra aurea: septem stellæ, angeli sunt septem ecclesiarum: et candelabra septem, septem ecclesiæ sunt.<a href='#FN20'>§§</a></p>

  <p class='pT4' id='RV2_0'>2</p>

  <p class='Normale'><span class="Versetto" id="RV2_1">1&#160;</span>Angelo Ephesi ecclesiæ scribe: Hæc dicit, qui tenet septem stellas in dextera sua, qui ambulat in medio septem candelabrorum aureorum:<a href='#FN21'>*</a> <span class="Versetto" id="RV2_2">2&#160;</span>Scio opera tua, et laborem, et patientiam tuam, et quia non potes sustinere malos: et tentasti eos, qui se dicunt apostolos esse, et non sunt: et invenisti eos mendaces:<a href='#FN22'>†</a> <span class="Versetto" id="RV2_3">3&#160;</span>et patientiam habes, et sustinuisti propter nomen meum, et non defecisti.<a href='#FN23'>‡</a> <span class="Versetto" id="RV2_4">4&#160;</span>Sed habeo adversum te, quod caritatem tuam primam reliquisti.<a href='#FN24'>§</a> <span class="Versetto" id="RV2_5">5&#160;</span>Memor esto itaque unde excideris: et age pœnitentiam, et prima opera fac: sin autem, venio tibi, et movebo candelabrum tuum de loco suo, nisi pœnitentiam egeris.<a href='#FN25'>**</a> <span class="Versetto" id="RV2_6">6&#160;</span>Sed hoc habes, quia odisti facta Nicolaitarum, quæ et ego odi.<a href='#FN26'>††</a> <span class="Versetto" id="RV2_7">7&#160;</span>Qui habet aurem, audiat quid Spiritus dicat ecclesiis: Vincenti dabo edere de ligno vitæ, quod est in paradiso Dei mei.<a href='#FN27'>‡‡</a> <span class="Versetto" id="RV2_8">8&#160;</span>Et angelo Smyrnæ ecclesiæ scribe: Hæc dicit primus, et novissimus, qui fuit mortuus, et vivit:<a href='#FN28'>§§</a> <span class="Versetto" id="RV2_9">9&#160;</span>Scio tribulationem tuam, et paupertatem tuam, sed dives es: et blasphemaris ab his, qui se dicunt Judæos esse, et non sunt, sed sunt synagoga Satanæ. <span class="Versetto" id="RV2_10">10&#160;</span>Nihil horum timeas quæ passurus es. Ecce missurus est diabolus aliquos ex vobis in carcerem ut tentemini: et habebitis tribulationem diebus decem. Esto fidelis usque ad mortem, et dabo tibi coronam vitæ.<a href='#FN29'>***</a> <span class="Versetto" id="RV2_11">11&#160;</span>Qui habet aurem, audiat quid Spiritus dicat ecclesiis: Qui vicerit, non lædetur a morte secunda.<a href='#FN30'>†††</a> <span class="Versetto" id="RV2_12">12&#160;</span>Et angelo Pergami ecclesiæ scribe: Hæc dicit qui habet rhomphæam utraque parte acutam:<a href='#FN31'>‡‡‡</a> <span class="Versetto" id="RV2_13">13&#160;</span>Scio ubi habitas, ubi sedes est Satanæ: et tenes nomen meum, et non negasti fidem meam. Et in diebus illis Antipas testis meus fidelis, qui occisus est apud vos ubi Satanas habitat.<a href='#FN32'>§§§</a> <span class="Versetto" id="RV2_14">14&#160;</span>Sed habeo adversus te pauca: quia habes illic tenentes doctrinam Balaam, qui docebat Balac mittere scandalum coram filiis Israël, edere, et fornicari:<a href='#FN33'>*</a> <span class="Versetto" id="RV2_15">15&#160;</span>ita habes et tu tenentes doctrinam Nicolaitarum.<a href='#FN34'>†</a> <span class="Versetto" id="RV2_16">16&#160;</span>Similiter pœnitentiam age: si quominus veniam tibi cito, et pugnabo cum illis in gladio oris mei. <span class="Versetto" id="RV2_17">17&#160;</span>Qui habet aurem, audiat quid Spiritus dicat ecclesiis: Vincenti dabo manna absconditum, et dabo illi calculum candidum: et in calculo nomen novum scriptum, quod nemo scit, nisi qui accipit.<a href='#FN35'>‡</a> <span class="Versetto" id="RV2_18">18&#160;</span>Et angelo Thyatiræ ecclesiæ scribe: Hæc dicit Filius Dei, qui habet oculos tamquam flammam ignis, et pedes ejus similes auricalco: <span class="Versetto" id="RV2_19">19&#160;</span>Novi opera tua, et fidem, et caritatem tuam, et ministerium, et patientiam tuam, et opera tua novissima plura prioribus.<a href='#FN36'>§</a> <span class="Versetto" id="RV2_20">20&#160;</span>Sed habeo adversus te pauca: quia permittis mulierem Jezabel, quæ se dicit propheten, docere, et seducere servos meos, fornicari, et manducare de idolothytis.<a href='#FN37'>**</a> <span class="Versetto" id="RV2_21">21&#160;</span>Et dedi illi tempus ut pœnitentiam ageret: et non vult pœnitere a fornicatione sua. <span class="Versetto" id="RV2_22">22&#160;</span>Ecce mittam eam in lectum: et qui mœchantur cum ea, in tribulatione maxima erunt, nisi pœnitentiam ab operibus suis egerint. <span class="Versetto" id="RV2_23">23&#160;</span>Et filios ejus interficiam in morte, et scient omnes ecclesiæ, quia ego sum scrutans renes, et corda: et dabo unicuique vestrum secundum opera sua. Vobis autem dico, <span class="Versetto" id="RV2_24">24&#160;</span>et ceteris qui Thyatiræ estis: quicumque non habent doctrinam hanc, et qui non cognoverunt altitudines Satanæ, quemadmodum dicunt, non mittam super vos aliud pondus:<a href='#FN38'>††</a> <span class="Versetto" id="RV2_25">25&#160;</span>tamen id quod habetis, tenete donec veniam. <span class="Versetto" id="RV2_26">26&#160;</span>Et qui vicerit, et custodierit usque in finem opera mea, dabo illi potestatem super gentes, <span class="Versetto" id="RV2_27">27&#160;</span>et reget eas in virga ferrea, et tamquam vas figuli confringentur, <span class="Versetto" id="RV2_28">28&#160;</span>sicut et ego accepi a Patre meo: et dabo illi stellam matutinam. <span class="Versetto" id="RV2_29">29&#160;</span>Qui habet aurem, audiat quid Spiritus dicat ecclesiis.</p>

  <p class='pT4' id='RV3_0'>3</p>

  <p class='Normale'><span class="Versetto" id="RV3_1">1&#160;</span>Et angelo ecclesiæ Sardis scribe: Hæc dicit qui habet septem spiritus Dei, et septem stellas: Scio opera tua, quia nomen habes quod vivas, et mortuus es.<a href='#FN39'>*</a> <span class="Versetto" id="RV3_2">2&#160;</span>Esto vigilans, et confirma cetera, quæ moritura erant. Non enim invenio opera tua plena coram Deo meo.<a href='#FN40'>†</a> <span class="Versetto" id="RV3_3">3&#160;</span>In mente ergo habe qualiter acceperis, et audieris, et serva, et pœnitentiam age. Si ergo non vigilaveris, veniam ad te tamquam fur et nescies qua hora veniam ad te.<a href='#FN41'>‡</a> <span class="Versetto" id="RV3_4">4&#160;</span>Sed habes pauca nomina in Sardis qui non inquinaverunt vestimenta sua: et ambulabunt mecum in albis, quia digni sunt.<a href='#FN42'>§</a> <span class="Versetto" id="RV3_5">5&#160;</span>Qui vicerit, sic vestietur vestimentis albis, et non delebo nomen ejus de libro vitæ, et confitebor nomen ejus coram Patre meo, et coram angelis ejus.<a href='#FN43'>**</a> <span class="Versetto" id="RV3_6">6&#160;</span>Qui habet aurem, audiat quid Spiritus dicat ecclesiis. <span class="Versetto" id="RV3_7">7&#160;</span>Et angelo Philadelphiæ ecclesiæ scribe: Hæc dicit Sanctus et Verus, qui habet clavem David: qui aperit, et nemo claudit: claudit, et nemo aperit:<a href='#FN44'>††</a> <span class="Versetto" id="RV3_8">8&#160;</span>Scio opera tua. Ecce dedi coram te ostium apertum, quod nemo potest claudere: quia modicam habes virtutem, et servasti verbum meum, et non negasti nomen meum.<a href='#FN45'>‡‡</a> <span class="Versetto" id="RV3_9">9&#160;</span>Ecce dabo de synagoga Satanæ, qui dicunt se Judæos esse, et non sunt, sed mentiuntur: ecce faciam illos ut veniant, et adorent ante pedes tuos: et scient quia ego dilexi te,<a href='#FN46'>§§</a> <span class="Versetto" id="RV3_10">10&#160;</span>quoniam servasti verbum patientiæ meæ, et ego servabo te ab hora tentationis, quæ ventura est in orbem universum tentare habitantes in terra.<a href='#FN47'>***</a> <span class="Versetto" id="RV3_11">11&#160;</span>Ecce venio cito: tene quod habes, ut nemo accipiat coronam tuam.<a href='#FN48'>†††</a> <span class="Versetto" id="RV3_12">12&#160;</span>Qui vicerit, faciam illum columnam in templo Dei mei, et foras non egredietur amplius: et scribam super eum nomen Dei mei, et nomen civitatis Dei mei novæ Jerusalem, quæ descendit de cælo a Deo meo, et nomen meum novum.<a href='#FN49'>‡‡‡</a> <span class="Versetto" id="RV3_13">13&#160;</span>Qui habet aurem, audiat quid Spiritus dicat ecclesiis. <span class="Versetto" id="RV3_14">14&#160;</span>Et angelo Laodiciæ ecclesiæ scribe: Hæc dicit: Amen, testis fidelis et verus, qui est principium creaturæ Dei.<a href='#FN50'>§§§</a> <span class="Versetto" id="RV3_15">15&#160;</span>Scio opera tua: quia neque frigidus es, neque calidus: utinam frigidus esses, aut calidus:<a href='#FN51'>*</a> <span class="Versetto" id="RV3_16">16&#160;</span>sed quia tepidus es, et nec frigidus, nec calidus, incipiam te evomere ex ore meo:<a href='#FN52'>†</a> <span class="Versetto" id="RV3_17">17&#160;</span>quia dicis: Quod dives sum, et locupletatus, et nullius egeo: et nescis quia tu es miser, et miserabilis, et pauper, et cæcus, et nudus.<a href='#FN53'>‡</a> <span class="Versetto" id="RV3_18">18&#160;</span>Suadeo tibi emere a me aurum ignitum probatum, ut locuples fias, et vestimentis albis induaris, et non appareat confusio nuditatis tuæ, et collyrio inunge oculos tuos ut videas.<a href='#FN54'>§</a> <span class="Versetto" id="RV3_19">19&#160;</span>Ego quos amo, arguo, et castigo. Æmulare ergo, et pœnitentiam age. <span class="Versetto" id="RV3_20">20&#160;</span>Ecce sto ad ostium, et pulso: si quis audierit vocem meam, et aperuerit mihi januam, intrabo ad illum, et cœnabo cum illo, et ipse mecum.<a href='#FN55'>**</a> <span class="Versetto" id="RV3_21">21&#160;</span>Qui vicerit, dabo ei sedere mecum in throno meo: sicut et ego vici, et sedi cum Patre meo in throno ejus.<a href='#FN56'>††</a> <span class="Versetto" id="RV3_22">22&#160;</span>Qui habet aurem, audiat quid Spiritus dicat ecclesiis.</p>

  <p class='pT4' id='RV4_0'>4</p>

  <p class='Normale'><span class="Versetto" id="RV4_1">1&#160;</span>Post hæc vidi: et ecce ostium apertum in cælo, et vox prima, quam audivi tamquam tubæ loquentis mecum, dicens: Ascende huc, et ostendam tibi quæ oportet fieri post hæc.<a href='#FN57'>*</a> <span class="Versetto" id="RV4_2">2&#160;</span>Et statim fui in spiritu: et ecce sedes posita erat in cælo, et supra sedem sedens.<a href='#FN58'>†</a> <span class="Versetto" id="RV4_3">3&#160;</span>Et qui sedebat similis erat aspectui lapidis jaspidis, et sardinis: et iris erat in circuitu sedis similis visioni smaragdinæ.<a href='#FN59'>‡</a> <span class="Versetto" id="RV4_4">4&#160;</span>Et in circuitu sedis sedilia viginti quatuor: et super thronos viginti quatuor seniores sedentes, circumamicti vestimentis albis, et in capitibus eorum coronæ aureæ.<a href='#FN60'>§</a> <span class="Versetto" id="RV4_5">5&#160;</span>Et de throno procedebant fulgura, et voces, et tonitrua: et septem lampades ardentes ante thronum, qui sunt septem spiritus Dei.<a href='#FN61'>**</a> <span class="Versetto" id="RV4_6">6&#160;</span>Et in conspectu sedis tamquam mare vitreum simile crystallo: et in medio sedis, et in circuitu sedis quatuor animalia plena oculis ante et retro.<a href='#FN62'>††</a> <span class="Versetto" id="RV4_7">7&#160;</span>Et animal primum simile leoni, et secundum animal simile vitulo, et tertium animal habens faciem quasi hominis, et quartum animal simile aquilæ volanti.<a href='#FN63'>‡‡</a> <span class="Versetto" id="RV4_8">8&#160;</span>Et quatuor animalia, singula eorum habebant alas senas: et in circuitu, et intus plena sunt oculis: et requiem non habebant die ac nocte, dicentia: Sanctus, Sanctus, Sanctus Dominus Deus omnipotens, qui erat, et qui est, et qui venturus est.<a href='#FN64'>§§</a> <span class="Versetto" id="RV4_9">9&#160;</span>Et cum darent illa animalia gloriam, et honorem, et benedictionem sedenti super thronum, viventi in sæcula sæculorum,<a href='#FN65'>***</a> <span class="Versetto" id="RV4_10">10&#160;</span>procidebant viginti quatuor seniores ante sedentem in throno, et adorabant viventem in sæcula sæculorum, et mittebant coronas suas ante thronum, dicentes:<a href='#FN66'>†††</a> <span class="Versetto" id="RV4_11">11&#160;</span>Dignus es Domine Deus noster accipere gloriam, et honorem, et virtutem: quia tu creasti omnia, et propter voluntatem tuam erant, et creata sunt.<a href='#FN67'>‡‡‡</a></p>

  <p class='pT4' id='RV5_0'>5</p>

  <p class='Normale'><span class="Versetto" id="RV5_1">1&#160;</span>Et vidi in dextera sedentis supra thronum, librum scriptum intus et foris, signatum sigillis septem.<a href='#FN68'>*</a> <span class="Versetto" id="RV5_2">2&#160;</span>Et vidi angelum fortem, prædicantem voce magna: Quis est dignus aperire librum, et solvere signacula ejus?<a href='#FN69'>†</a> <span class="Versetto" id="RV5_3">3&#160;</span>Et nemo poterat neque in cælo, neque in terra, neque subtus terram aperire librum, neque respicere illum. <span class="Versetto" id="RV5_4">4&#160;</span>Et ego flebam multum, quoniam nemo dignus inventus est aperire librum, nec videre eum.<a href='#FN70'>‡</a> <span class="Versetto" id="RV5_5">5&#160;</span>Et unus de senioribus dixit mihi: Ne fleveris: ecce vicit leo de tribu Juda, radix David, aperire librum, et solvere septem signacula ejus.<a href='#FN71'>§</a> <span class="Versetto" id="RV5_6">6&#160;</span>Et vidi: et ecce in medio throni et quatuor animalium, et in medio seniorum, Agnum stantem tamquam occisum, habentem cornua septem, et oculos septem: qui sunt septem spiritus Dei, missi in omnem terram.<a href='#FN72'>**</a> <span class="Versetto" id="RV5_7">7&#160;</span>Et venit: et accepit de dextera sedentis in throno librum. <span class="Versetto" id="RV5_8">8&#160;</span>Et cum aperuisset librum, quatuor animalia, et viginti quatuor seniores ceciderunt coram Agno, habentes singuli citharas, et phialas aureas plenas odoramentorum, quæ sunt orationes sanctorum:<a href='#FN73'>††</a> <span class="Versetto" id="RV5_9">9&#160;</span>et cantabant canticum novum, dicentes: Dignus es, Domine, accipere librum, et aperire signacula ejus: quoniam occisus es, et redemisti nos Deo in sanguine tuo ex omni tribu, et lingua, et populo, et natione:<a href='#FN74'>‡‡</a> <span class="Versetto" id="RV5_10">10&#160;</span>et fecisti nos Deo nostro regnum, et sacerdotes: et regnabimus super terram. <span class="Versetto" id="RV5_11">11&#160;</span>Et vidi, et audivi vocem angelorum multorum in circuitu throni, et animalium, et seniorum: et erat numerus eorum millia millium,<a href='#FN75'>§§</a> <span class="Versetto" id="RV5_12">12&#160;</span>dicentium voce magna: Dignus est Agnus, qui occisus est, accipere virtutem, et divinitatem, et sapientiam, et fortitudinem, et honorem, et gloriam, et benedictionem.<a href='#FN76'>***</a> <span class="Versetto" id="RV5_13">13&#160;</span>Et omnem creaturam, quæ in cælo est, et super terram, et sub terra, et quæ sunt in mari, et quæ in eo: omnes audivi dicentes: Sedenti in throno, et Agno, benedictio et honor, et gloria, et potestas in sæcula sæculorum.<a href='#FN77'>†††</a> <span class="Versetto" id="RV5_14">14&#160;</span>Et quatuor animalia dicebant: Amen. Et viginti quatuor seniores ceciderunt in facies suas: et adoraverunt viventem in sæcula sæculorum.<a href='#FN78'>‡‡‡</a></p>

  <p class='pT4' id='RV6_0'>6</p>

  <p class='Normale'><span class="Versetto" id="RV6_1">1&#160;</span>Et vidi quod aperuisset Agnus unum de septem sigillis, et audivi unum de quatuor animalibus, dicens tamquam vocem tonitrui: Veni, et vide.<a href='#FN79'>*</a> <span class="Versetto" id="RV6_2">2&#160;</span>Et vidi: et ecce equus albus, et qui sedebat super illum, habebat arcum, et data est ei corona, et exivit vincens ut vinceret.<a href='#FN80'>†</a> <span class="Versetto" id="RV6_3">3&#160;</span>Et cum aperuisset sigillum secundum, audivi secundum animal, dicens: Veni, et vide.<a href='#FN81'>‡</a> <span class="Versetto" id="RV6_4">4&#160;</span>Et exivit alius equus rufus: et qui sedebat super illum, datum est ei ut sumeret pacem de terra, et ut invicem se interficiant, et datus est ei gladius magnus.<a href='#FN82'>§</a> <span class="Versetto" id="RV6_5">5&#160;</span>Et cum aperuisset sigillum tertium, audivi tertium animal, dicens: Veni, et vide. Et ecce equus niger: et qui sedebat super illum, habebat stateram in manu sua.<a href='#FN83'>**</a> <span class="Versetto" id="RV6_6">6&#160;</span>Et audivi tamquam vocem in medio quatuor animalium dicentium: Bilibris tritici denario et tres bilibres hordei denario, et vinum, et oleum ne læseris.<a href='#FN84'>††</a> <span class="Versetto" id="RV6_7">7&#160;</span>Et cum aperuisset sigillum quartum, audivi vocem quarti animalis dicentis: Veni, et vide. <span class="Versetto" id="RV6_8">8&#160;</span>Et ecce equus pallidus: et qui sedebat super eum, nomen illi Mors, et infernus sequebatur eum, et data est illi potestas super quatuor partes terræ, interficere gladio, fame, et morte, et bestiis terræ.<a href='#FN85'>‡‡</a> <span class="Versetto" id="RV6_9">9&#160;</span>Et cum aperuisset sigillum quintum, vidi subtus altare animas interfectorum propter verbum Dei, et propter testimonium, quod habebant:<a href='#FN86'>§§</a> <span class="Versetto" id="RV6_10">10&#160;</span>et clamabant voce magna, dicentes: Usquequo Domine (sanctus et verus), non judicas, et non vindicas sanguinem nostrum de iis qui habitant in terra?<a href='#FN87'>***</a> <span class="Versetto" id="RV6_11">11&#160;</span>Et datæ sunt illis singulæ stolæ albæ: et dictum est illis ut requiescerent adhuc tempus modicum donec compleantur conservi eorum, et fratres eorum, qui interficiendi sunt sicut et illi.<a href='#FN88'>†††</a> <span class="Versetto" id="RV6_12">12&#160;</span>Et vidi cum aperuisset sigillum sextum: et ecce terræmotus magnus factus est, et sol factus est niger tamquam saccus cilicinus: et luna tota facta est sicut sanguis:<a href='#FN89'>‡‡‡</a> <span class="Versetto" id="RV6_13">13&#160;</span>et stellæ de cælo ceciderunt super terram, sicut ficus emittit grossos suos cum a vento magno movetur:<a href='#FN90'>§§§</a> <span class="Versetto" id="RV6_14">14&#160;</span>et cælum recessit sicut liber involutus: et omnis mons, et insulæ de locis suis motæ sunt:<a href='#FN91'>*</a> <span class="Versetto" id="RV6_15">15&#160;</span>et reges terræ, et principes, et tribuni, et divites, et fortes, et omnis servus, et liber absconderunt se in speluncis, et in petris montium:<a href='#FN92'>†</a> <span class="Versetto" id="RV6_16">16&#160;</span>et dicunt montibus, et petris: Cadite super nos, et abscondite nos a facie sedentis super thronum, et ab ira Agni:<a href='#FN93'>‡</a> <span class="Versetto" id="RV6_17">17&#160;</span>quoniam venit dies magnus iræ ipsorum: et quis poterit stare?</p>

  <p class='pT4' id='RV7_0'>7</p>

  <p class='Normale'><span class="Versetto" id="RV7_1">1&#160;</span>Post hæc vidi quatuor angelos stantes super quatuor angulos terræ, tenentes quatuor ventos terræ, ne flarent super terram, neque super mare, neque in ullam arborem.<a href='#FN94'>*</a> <span class="Versetto" id="RV7_2">2&#160;</span>Et vidi alterum angelum ascendentem ab ortu solis, habentem signum Dei vivi: et clamavit voce magna quatuor angelis, quibus datum est nocere terræ et mari,<a href='#FN95'>†</a> <span class="Versetto" id="RV7_3">3&#160;</span>dicens: Nolite nocere terræ, et mari, neque arboribus, quoadusque signemus servos Dei nostri in frontibus eorum. <span class="Versetto" id="RV7_4">4&#160;</span>Et audivi numerum signatorum, centum quadraginta quatuor millia signati, ex omni tribu filiorum Israël.<a href='#FN96'>‡</a> <span class="Versetto" id="RV7_5">5&#160;</span>Ex tribu Juda duodecim millia signati: ex tribu Ruben duodecim millia signati: ex tribu Gad duodecim millia signati:<a href='#FN97'>§</a> <span class="Versetto" id="RV7_6">6&#160;</span>ex tribu Aser duodecim millia signati: ex tribu Nephthali duodecim millia signati: ex tribu Manasse duodecim millia signati: <span class="Versetto" id="RV7_7">7&#160;</span>ex tribu Simeon duodecim millia signati: ex tribu Levi duodecim millia signati: ex tribu Issachar duodecim millia signati:<a href='#FN98'>**</a> <span class="Versetto" id="RV7_8">8&#160;</span>ex tribu Zabulon duodecim millia signati: ex tribu Joseph duodecim millia signati: ex tribu Benjamin duodecim millia signati.<a href='#FN99'>††</a> <span class="Versetto" id="RV7_9">9&#160;</span>Post hæc vidi turbam magnam, quam dinumerare nemo poterat, ex omnibus gentibus, et tribubus, et populis, et linguis: stantes ante thronum, et in conspectu Agni, amicti stolis albis, et palmæ in manibus eorum:<a href='#FN100'>‡‡</a> <span class="Versetto" id="RV7_10">10&#160;</span>et clamabant voce magna, dicentes: Salus Deo nostro, qui sedet super thronum, et Agno.<a href='#FN101'>§§</a> <span class="Versetto" id="RV7_11">11&#160;</span>Et omnes angeli stabant in circuitu throni, et seniorum, et quatuor animalium: et ceciderunt in conspectu throni in facies suas, et adoraverunt Deum,<a href='#FN102'>***</a> <span class="Versetto" id="RV7_12">12&#160;</span>dicentes: Amen. Benedictio, et claritas, et sapientia, et gratiarum actio, honor, et virtus, et fortitudo Deo nostro in sæcula sæculorum. Amen.<a href='#FN103'>†††</a> <span class="Versetto" id="RV7_13">13&#160;</span>Et respondit unus de senioribus et dixit mihi: Hi, qui amicti sunt stolis albis, qui sunt? et unde venerunt?<a href='#FN104'>‡‡‡</a> <span class="Versetto" id="RV7_14">14&#160;</span>Et dixi illi: Domine mi, tu scis. Et dixit mihi: Hi sunt, qui venerunt de tribulatione magna, et laverunt stolas suas, et dealbaverunt eas in sanguine Agni.<a href='#FN105'>§§§</a> <span class="Versetto" id="RV7_15">15&#160;</span>Ideo sunt ante thronum Dei, et serviunt ei die ac nocte in templo ejus: et qui sedet in throno, habitabit super illos: <span class="Versetto" id="RV7_16">16&#160;</span>non esurient, neque sitient amplius, nec cadet super illos sol, neque ullus æstus:<a href='#FN106'>*</a> <span class="Versetto" id="RV7_17">17&#160;</span>quoniam Agnus, qui in medio throni est, reget illos et deducet eos ad vitæ fontes aquarum, et absterget Deus omnem lacrimam ab oculis eorum.<a href='#FN107'>†</a></p>

  <p class='pT4' id='RV8_0'>8</p>

  <p class='Normale'><span class="Versetto" id="RV8_1">1&#160;</span>Et cum aperuisset sigillum septimum, factum est silentium in cælo, quasi media hora.<a href='#FN108'>*</a> <span class="Versetto" id="RV8_2">2&#160;</span>Et vidi septem angelos stantes in conspectu Dei: et datæ sunt illis septem tubæ.<a href='#FN109'>†</a> <span class="Versetto" id="RV8_3">3&#160;</span>Et alius angelus venit, et stetit ante altare habens thuribulum aureum: et data sunt illi incensa multa, ut daret de orationibus sanctorum omnium super altare aureum, quod est ante thronum Dei.<a href='#FN110'>‡</a> <span class="Versetto" id="RV8_4">4&#160;</span>Et ascendit fumus incensorum de orationibus sanctorum de manu angeli coram Deo.<a href='#FN111'>§</a> <span class="Versetto" id="RV8_5">5&#160;</span>Et accepit angelus thuribulum, et implevit illud de igne altaris, et misit in terram: et facta sunt tonitrua, et voces, et fulgura, et terræmotus magnus. <span class="Versetto" id="RV8_6">6&#160;</span>Et septem angeli, qui habebant septem tubas, præparaverunt se ut tuba canerent.<a href='#FN112'>**</a> <span class="Versetto" id="RV8_7">7&#160;</span>Et primus angelus tuba cecinit, et facta est grando, et ignis, mista in sanguine, et missum est in terram, et tertia pars terræ combusta est, et tertia pars arborum concremata est, et omne fœnum viride combustum est.<a href='#FN113'>††</a> <span class="Versetto" id="RV8_8">8&#160;</span>Et secundus angelus tuba cecinit: et tamquam mons magnus igne ardens missus est in mare, et facta est tertia pars maris sanguis,<a href='#FN114'>‡‡</a> <span class="Versetto" id="RV8_9">9&#160;</span>et mortua est tertia pars creaturæ eorum, quæ habebant animas in mari, et tertia pars navium interiit.<a href='#FN115'>§§</a> <span class="Versetto" id="RV8_10">10&#160;</span>Et tertius angelus tuba cecinit: et cecidit de cælo stella magna, ardens tamquam facula, et cecidit in tertiam partem fluminum, et in fontes aquarum:<a href='#FN116'>***</a> <span class="Versetto" id="RV8_11">11&#160;</span>et nomen stellæ dicitur Absinthium, et facta est tertia pars aquarum in absinthium; et multi hominum mortui sunt de aquis, quia amaræ factæ sunt. <span class="Versetto" id="RV8_12">12&#160;</span>Et quartus angelus tuba cecinit: et percussa est tertia pars solis, et tertia pars lunæ, et tertia pars stellarum, ita ut obscuraretur tertia pars eorum, et diei non luceret pars tertia, et noctis similiter.<a href='#FN117'>†††</a> <span class="Versetto" id="RV8_13">13&#160;</span>Et vidi, et audivi vocem unius aquilæ volantis per medium cæli dicentis voce magna: Væ, væ, væ habitantibus in terra de ceteris vocibus trium angelorum, qui erant tuba canituri.<a href='#FN118'>‡‡‡</a></p>

  <p class='pT4' id='RV9_0'>9</p>

  <p class='Normale'><span class="Versetto" id="RV9_1">1&#160;</span>Et quintus angelus tuba cecinit: et vidi stellam de cælo cecidisse in terram, et data est ei clavis putei abyssi.<a href='#FN119'>*</a> <span class="Versetto" id="RV9_2">2&#160;</span>Et aperuit puteum abyssi: et ascendit fumus putei, sicut fumus fornacis magnæ: et obscuratus est sol, et aër de fumo putei:<a href='#FN120'>†</a> <span class="Versetto" id="RV9_3">3&#160;</span>et de fumo putei exierunt locustæ in terram, et data est illis potestas, sicut habent potestatem scorpiones terræ:<a href='#FN121'>‡</a> <span class="Versetto" id="RV9_4">4&#160;</span>et præceptum est illis ne læderent fœnum terræ, neque omne viride, neque omnem arborem: nisi tantum homines, qui non habent signum Dei in frontibus suis:<a href='#FN122'>§</a> <span class="Versetto" id="RV9_5">5&#160;</span>et datum est illis ne occiderent eos: sed ut cruciarent mensibus quinque: et cruciatus eorum, ut cruciatus scorpii cum percutit hominem.<a href='#FN123'>**</a> <span class="Versetto" id="RV9_6">6&#160;</span>Et in diebus illis quærent homines mortem, et non invenient eam: et desiderabunt mori, et fugiet mors ab eis.<a href='#FN124'>††</a> <span class="Versetto" id="RV9_7">7&#160;</span>Et similitudines locustarum, similes equis paratis in prælium: et super capita earum tamquam coronæ similes auro: et facies earum tamquam facies hominum.<a href='#FN125'>‡‡</a> <span class="Versetto" id="RV9_8">8&#160;</span>Et habebant capillos sicut capillos mulierum. Et dentes earum, sicut dentes leonum erant:<a href='#FN126'>§§</a> <span class="Versetto" id="RV9_9">9&#160;</span>et habebant loricas sicut loricas ferreas, et vox alarum earum sicut vox curruum equorum multorum currentium in bellum:<a href='#FN127'>***</a> <span class="Versetto" id="RV9_10">10&#160;</span>et habebant caudas similes scorpionum, et aculei erant in caudis earum: et potestas earum nocere hominibus mensibus quinque:<a href='#FN128'>†††</a> <span class="Versetto" id="RV9_11">11&#160;</span>et habebant super se regem angelum abyssi cui nomen hebraice Abaddon, græce autem Apollyon, latine habens nomen Exterminans.<a href='#FN129'>‡‡‡</a> <span class="Versetto" id="RV9_12">12&#160;</span>Væ unum abiit, et ecce veniunt adhuc duo væ post hæc.<a href='#FN130'>§§§</a> <span class="Versetto" id="RV9_13">13&#160;</span>Et sextus angelus tuba cecinit: et audivi vocem unam ex quatuor cornibus altaris aurei, quod est ante oculos Dei,<a href='#FN131'>*</a> <span class="Versetto" id="RV9_14">14&#160;</span>dicentem sexto angelo, qui habebat tubam: Solve quatuor angelos, qui alligati sunt in flumine magno Euphrate.<a href='#FN132'>†</a> <span class="Versetto" id="RV9_15">15&#160;</span>Et soluti sunt quatuor angeli, qui parati erant in horam, et diem, et mensem, et annum, ut occiderent tertiam partem hominum.<a href='#FN133'>‡</a> <span class="Versetto" id="RV9_16">16&#160;</span>Et numerus equestris exercitus vicies millies dena millia. Et audivi numerum eorum.<a href='#FN134'>§</a> <span class="Versetto" id="RV9_17">17&#160;</span>Et ita vidi equos in visione: et qui sedebant super eos, habebant loricas igneas, et hyacinthinas, et sulphureas, et capita equorum erant tamquam capita leonum: et de ore eorum procedit ignis, et fumus, et sulphur.<a href='#FN135'>**</a> <span class="Versetto" id="RV9_18">18&#160;</span>Et ab his tribus plagis occisa est tertia pars hominum de igne, et de fumo, et sulphure, quæ procedebant de ore ipsorum.<a href='#FN136'>††</a> <span class="Versetto" id="RV9_19">19&#160;</span>Potestas enim equorum in ore eorum est, et in caudis eorum, nam caudæ eorum similes serpentibus, habentes capita: et in his nocent.<a href='#FN137'>‡‡</a> <span class="Versetto" id="RV9_20">20&#160;</span>Et ceteri homines, qui non sunt occisi in his plagis, neque pœnitentiam egerunt de operibus manuum suarum, ut non adorarent dæmonia, et simulacra aurea, et argentea, et ærea, et lapidea, et lignea, quæ neque videre possunt, neque audire, neque ambulare, <span class="Versetto" id="RV9_21">21&#160;</span>et non egerunt pœnitentiam ab homicidiis suis, neque a veneficiis suis, neque a fornicatione sua, neque a furtis suis.</p>

  <p class='pT4' id='RV10_0'>10</p>

  <p class='Normale'><span class="Versetto" id="RV10_1">1&#160;</span>Et vidi alium angelum fortem descendentem de cælo amictum nube, et iris in capite ejus, et facies ejus erat ut sol, et pedes ejus tamquam columnæ ignis:<a href='#FN138'>*</a> <span class="Versetto" id="RV10_2">2&#160;</span>et habebat in manu sua libellum apertum: et posuit pedem suum dextrum super mare, sinistrum autem super terram:<a href='#FN139'>†</a> <span class="Versetto" id="RV10_3">3&#160;</span>et clamavit voce magna, quemadmodum cum leo rugit. Et cum clamasset, locuta sunt septem tonitrua voces suas.<a href='#FN140'>‡</a> <span class="Versetto" id="RV10_4">4&#160;</span>Et cum locuta fuissent septem tonitrua voces suas, ego scripturus eram: et audivi vocem de cælo dicentem mihi: Signa quæ locuta sunt septem tonitrua: et noli ea scribere.<a href='#FN141'>§</a> <span class="Versetto" id="RV10_5">5&#160;</span>Et angelus, quem vidi stantem super mare et super terram, levavit manum suam ad cælum:<a href='#FN142'>**</a> <span class="Versetto" id="RV10_6">6&#160;</span>et juravit per viventem in sæcula sæculorum, qui creavit cælum, et ea quæ in eo sunt: et terram, et ea quæ in ea sunt: et mare, et ea quæ in eo sunt: Quia tempus non erit amplius:<a href='#FN143'>††</a> <span class="Versetto" id="RV10_7">7&#160;</span>sed in diebus vocis septimi angeli, cum cœperit tuba canere, consummabitur mysterium Dei sicut evangelizavit per servos suos prophetas.<a href='#FN144'>‡‡</a> <span class="Versetto" id="RV10_8">8&#160;</span>Et audivi vocem de cælo iterum loquentem mecum, et dicentem: Vade, et accipe librum apertum de manu angeli stantis super mare, et super terram.<a href='#FN145'>§§</a> <span class="Versetto" id="RV10_9">9&#160;</span>Et abii ad angelum, dicens ei, ut daret mihi librum. Et dixit mihi: Accipe librum, et devora illum: et faciet amaricari ventrem tuum, sed in ore tuo erit dulce tamquam mel.<a href='#FN146'>***</a> <span class="Versetto" id="RV10_10">10&#160;</span>Et accepi librum de manu angeli, et devoravi illum: et erat in ore meo tamquam mel dulce, et cum devorassem eum, amaricatus est venter meus:<a href='#FN147'>†††</a> <span class="Versetto" id="RV10_11">11&#160;</span>et dixit mihi: Oportet te iterum prophetare gentibus, et populis, et linguis, et regibus multis.<a href='#FN148'>‡‡‡</a></p>

  <p class='pT4' id='RV11_0'>11</p>

  <p class='Normale'><span class="Versetto" id="RV11_1">1&#160;</span>Et datus est mihi calamus similis virgæ, et dictum est mihi: Surge, et metire templum Dei, et altare, et adorantes in eo:<a href='#FN149'>*</a> <span class="Versetto" id="RV11_2">2&#160;</span>atrium autem, quod est foris templum, ejice foras, et ne metiaris illud: quoniam datum est gentibus, et civitatem sanctam calcabunt mensibus quadraginta duobus:<a href='#FN150'>†</a> <span class="Versetto" id="RV11_3">3&#160;</span>et dabo duobus testibus meis, et prophetabunt diebus mille ducentis sexaginta, amicti saccis.<a href='#FN151'>‡</a> <span class="Versetto" id="RV11_4">4&#160;</span>Hi sunt duæ olivæ et duo candelabra in conspectu Domini terræ stantes. <span class="Versetto" id="RV11_5">5&#160;</span>Et si quis voluerit eos nocere, ignis exiet de ore eorum, et devorabit inimicos eorum: et si quis voluerit eos lædere, sic oportet eum occidi. <span class="Versetto" id="RV11_6">6&#160;</span>Hi habent potestatem claudendi cælum, ne pluat diebus prophetiæ ipsorum: et potestatem habent super aquas convertendi eas in sanguinem, et percutere terram omni plaga quotiescumque voluerint.<a href='#FN152'>§</a> <span class="Versetto" id="RV11_7">7&#160;</span>Et cum finierint testimonium suum, bestia, quæ ascendit de abysso, faciet adversum eos bellum, et vincet illos, et occidet eos. <span class="Versetto" id="RV11_8">8&#160;</span>Et corpora eorum jacebunt in plateis civitatis magnæ, quæ vocatur spiritualiter Sodoma, et Ægyptus, ubi et Dominus eorum crucifixus est.<a href='#FN153'>**</a> <span class="Versetto" id="RV11_9">9&#160;</span>Et videbunt de tribubus, et populis, et linguis, et gentibus corpora eorum per tres dies et dimidium: et corpora eorum non sinent poni in monumentis: <span class="Versetto" id="RV11_10">10&#160;</span>et inhabitantes terram gaudebunt super illos, et jucundabuntur: et munera mittent invicem, quoniam hi duo prophetæ cruciaverunt eos, qui habitabant super terram.<a href='#FN154'>††</a> <span class="Versetto" id="RV11_11">11&#160;</span>Et post dies tres et dimidium, spiritus vitæ a Deo intravit in eos. Et steterunt super pedes suos, et timor magnus cecidit super eos qui viderunt eos.<a href='#FN155'>‡‡</a> <span class="Versetto" id="RV11_12">12&#160;</span>Et audierunt vocem magnam de cælo, dicentem eis: Ascendite huc. Et ascenderunt in cælum in nube: et viderunt illos inimici eorum.<a href='#FN156'>§§</a> <span class="Versetto" id="RV11_13">13&#160;</span>Et in illa hora factus est terræmotus magnus, et decima pars civitatis cecidit: et occisa sunt in terræmotu nomina hominum septem millia: et reliqui in timorem sunt missi, et dederunt gloriam Deo cæli.<a href='#FN157'>***</a> <span class="Versetto" id="RV11_14">14&#160;</span>Væ secundum abiit: et ecce væ tertium veniet cito. <span class="Versetto" id="RV11_15">15&#160;</span>Et septimus angelus tuba cecinit: et factæ sunt voces magnæ in cælo dicentes: Factum est regnum hujus mundi, Domini nostri et Christi ejus, et regnabit in sæcula sæculorum. Amen.<a href='#FN158'>†††</a> <span class="Versetto" id="RV11_16">16&#160;</span>Et viginti quatuor seniores, qui in conspectu Dei sedent in sedibus suis, ceciderunt in facies suas, et adoraverunt Deum, dicentes:<a href='#FN159'>‡‡‡</a> <span class="Versetto" id="RV11_17">17&#160;</span>Gratias agimus tibi, Domine Deus omnipotens, qui es, et qui eras, et qui venturus es: quia accepisti virtutem tuam magnam, et regnasti. <span class="Versetto" id="RV11_18">18&#160;</span>Et iratæ sunt gentes, et advenit ira tua et tempus mortuorum judicari, et reddere mercedem servis tuis prophetis, et sanctis, et timentibus nomen tuum pusillis et magnis, et exterminandi eos qui corruperunt terram.<a href='#FN160'>§§§</a> <span class="Versetto" id="RV11_19">19&#160;</span>Et apertum est templum Dei in cælo: et visa est arca testamenti ejus in templo ejus, et facta sunt fulgura, et voces, et terræmotus, et grando magna.<a href='#FN161'>*</a></p>

  <p class='pT4' id='RV12_0'>12</p>

  <p class='Normale'><span class="Versetto" id="RV12_1">1&#160;</span>Et signum magnum apparuit in cælo: mulier amicta sole, et luna sub pedibus ejus, et in capite ejus corona stellarum duodecim:<a href='#FN162'>*</a> <span class="Versetto" id="RV12_2">2&#160;</span>et in utero habens, clamabat parturiens, et cruciabatur ut pariat.<a href='#FN163'>†</a> <span class="Versetto" id="RV12_3">3&#160;</span>Et visum est aliud signum in cælo: et ecce draco magnus rufus habens capita septem, et cornua decem: et in capitibus ejus diademata septem,<a href='#FN164'>‡</a> <span class="Versetto" id="RV12_4">4&#160;</span>et cauda ejus trahebat tertiam partem stellarum cæli, et misit eas in terram: et draco stetit ante mulierem, quæ erat paritura, ut cum peperisset, filium ejus devoraret.<a href='#FN165'>§</a> <span class="Versetto" id="RV12_5">5&#160;</span>Et peperit filium masculum, qui recturus erat omnes gentes in virga ferrea: et raptus est filius ejus ad Deum, et ad thronum ejus,<a href='#FN166'>**</a> <span class="Versetto" id="RV12_6">6&#160;</span>et mulier fugit in solitudinem ubi habebat locum paratum a Deo, ut ibi pascant eam diebus mille ducentis sexaginta.<a href='#FN167'>††</a> <span class="Versetto" id="RV12_7">7&#160;</span>Et factum est prælium magnum in cælo: Michaël et angeli ejus præliabantur cum dracone, et draco pugnabat, et angeli ejus:<a href='#FN168'>‡‡</a> <span class="Versetto" id="RV12_8">8&#160;</span>et non valuerunt, neque locus inventus est eorum amplius in cælo.<a href='#FN169'>§§</a> <span class="Versetto" id="RV12_9">9&#160;</span>Et projectus est draco ille magnus, serpens antiquus, qui vocatur diabolus, et Satanas, qui seducit universum orbem: et projectus est in terram, et angeli ejus cum illo missi sunt. <span class="Versetto" id="RV12_10">10&#160;</span>Et audivi vocem magnam in cælo dicentem: Nunc facta est salus, et virtus, et regnum Dei nostri, et potestas Christi ejus: quia projectus est accusator fratrum nostrorum, qui accusabat illos ante conspectum Dei nostri die ac nocte.<a href='#FN170'>***</a> <span class="Versetto" id="RV12_11">11&#160;</span>Et ipsi vicerunt eum propter sanguinem Agni, et propter verbum testimonii sui, et non dilexerunt animas suas usque ad mortem. <span class="Versetto" id="RV12_12">12&#160;</span>Propterea lætamini cæli, et qui habitatis in eis. Væ terræ, et mari, quia descendit diabolus ad vos habens iram magnam, sciens quod modicum tempus habet.<a href='#FN171'>†††</a> <span class="Versetto" id="RV12_13">13&#160;</span>Et postquam vidit draco quod projectus esset in terram, persecutus est mulierem, quæ peperit masculum: <span class="Versetto" id="RV12_14">14&#160;</span>et datæ sunt mulieri alæ duæ aquilæ magnæ ut volaret in desertum in locum suum, ubi alitur per tempus et tempora, et dimidium temporis a facie serpentis.<a href='#FN172'>‡‡‡</a> <span class="Versetto" id="RV12_15">15&#160;</span>Et misit serpens ex ore suo post mulierem, aquam tamquam flumen, ut eam faceret trahi a flumine. <span class="Versetto" id="RV12_16">16&#160;</span>Et adjuvit terra mulierem, et aperuit terra os suum, et absorbuit flumen, quod misit draco de ore suo.<a href='#FN173'>§§§</a> <span class="Versetto" id="RV12_17">17&#160;</span>Et iratus est draco in mulierem: et abiit facere prælium cum reliquis de semine ejus, qui custodiunt mandata Dei, et habent testimonium Jesu Christi.<a href='#FN174'>*</a> <span class="Versetto" id="RV12_18">18&#160;</span>Et stetit supra arenam maris.<a href='#FN175'>†</a></p>

  <p class='pT4' id='RV13_0'>13</p>

  <p class='Normale'><span class="Versetto" id="RV13_1">1&#160;</span>Et vidi de mari bestiam ascendentem habentem capita septem, et cornua decem, et super cornua ejus decem diademata, et super capita ejus nomina blasphemiæ.<a href='#FN176'>*</a> <span class="Versetto" id="RV13_2">2&#160;</span>Et bestia, quam vidi, similis erat pardo, et pedes ejus sicut pedes ursi, et os ejus sicut os leonis. Et dedit illi draco virtutem suam, et potestatem magnam. <span class="Versetto" id="RV13_3">3&#160;</span>Et vidi unum de capitibus suis quasi occisum in mortem: et plaga mortis ejus curata est. Et admirata est universa terra post bestiam.<a href='#FN177'>†</a> <span class="Versetto" id="RV13_4">4&#160;</span>Et adoraverunt draconem, qui dedit potestatem bestiæ: et adoraverunt bestiam, dicentes: Quis similis bestiæ? et quis poterit pugnare cum ea? <span class="Versetto" id="RV13_5">5&#160;</span>Et datum est ei os loquens magna et blasphemias: et data est ei potestas facere menses quadraginta duos. <span class="Versetto" id="RV13_6">6&#160;</span>Et aperuit os suum in blasphemias ad Deum, blasphemare nomen ejus, et tabernaculum ejus, et eos qui in cælo habitant.<a href='#FN178'>‡</a> <span class="Versetto" id="RV13_7">7&#160;</span>Et est datum illi bellum facere cum sanctis, et vincere eos. Et data est illi potestas in omnem tribum, et populum, et linguam, et gentem, <span class="Versetto" id="RV13_8">8&#160;</span>et adoraverunt eam omnes, qui inhabitant terram: quorum non sunt scripta nomina in libro vitæ Agni, qui occisus est ab origine mundi.<a href='#FN179'>§</a> <span class="Versetto" id="RV13_9">9&#160;</span>Si quis habet aurem, audiat. <span class="Versetto" id="RV13_10">10&#160;</span>Qui in captivitatem duxerit, in captivitatem vadet: qui in gladio occiderit, oportet eum gladio occidi. Hic est patientia, et fides sanctorum.<a href='#FN180'>**</a> <span class="Versetto" id="RV13_11">11&#160;</span>Et vidi aliam bestiam ascendentem de terra, et habebat cornua duo similia Agni, et loquebatur sicut draco.<a href='#FN181'>††</a> <span class="Versetto" id="RV13_12">12&#160;</span>Et potestatem prioris bestiæ omnem faciebat in conspectu ejus: et fecit terram, et habitantes in ea, adorare bestiam primam, cujus curata est plaga mortis.<a href='#FN182'>‡‡</a> <span class="Versetto" id="RV13_13">13&#160;</span>Et fecit signa magna, ut etiam ignem faceret de cælo descendere in terram in conspectu hominum.<a href='#FN183'>§§</a> <span class="Versetto" id="RV13_14">14&#160;</span>Et seduxit habitantes in terra propter signa, quæ data sunt illi facere in conspectu bestiæ, dicens habitantibus in terra, ut faciant imaginem bestiæ, quæ habet plagam gladii, et vixit. <span class="Versetto" id="RV13_15">15&#160;</span>Et datum est illi ut daret spiritum imagini bestiæ, et ut loquatur imago bestiæ: et faciat ut quicumque non adoraverint imaginem bestiæ, occidantur.<a href='#FN184'>***</a> <span class="Versetto" id="RV13_16">16&#160;</span>Et faciet omnes pusillos, et magnos, et divites, et pauperes, et liberos, et servos habere caracterem in dextera manu sua, aut in frontibus suis:<a href='#FN185'>†††</a> <span class="Versetto" id="RV13_17">17&#160;</span>et nequis possit emere, aut vendere, nisi qui habet caracterem, aut nomen bestiæ, aut numerum nominis ejus.<a href='#FN186'>‡‡‡</a> <span class="Versetto" id="RV13_18">18&#160;</span>Hic sapientia est. Qui habet intellectum, computet numerum bestiæ. Numerus enim hominis est: et numerus ejus sexcenti sexaginta sex.<a href='#FN187'>§§§</a></p>

  <p class='pT4' id='RV14_0'>14</p>

  <p class='Normale'><span class="Versetto" id="RV14_1">1&#160;</span>Et vidi: et ecce Agnus stabat supra montem Sion, et cum eo centum quadraginta quatuor millia, habentes nomen ejus, et nomen Patris ejus scriptum in frontibus suis.<a href='#FN188'>*</a> <span class="Versetto" id="RV14_2">2&#160;</span>Et audivi vocem de cælo, tamquam vocem aquarum multarum, et tamquam vocem tonitrui magni: et vocem, quam audivi, sicut citharœdorum citharizantium in citharis suis.<a href='#FN189'>†</a> <span class="Versetto" id="RV14_3">3&#160;</span>Et cantabant quasi canticum novum ante sedem, et ante quatuor animalia, et seniores: et nemo poterat dicere canticum, nisi illa centum quadraginta quatuor millia, qui empti sunt de terra.<a href='#FN190'>‡</a> <span class="Versetto" id="RV14_4">4&#160;</span>Hi sunt, qui cum mulieribus non sunt coinquinati: virgines enim sunt. Hi sequuntur Agnum quocumque ierit. Hi empti sunt ex hominibus primitiæ Deo, et Agno:<a href='#FN191'>§</a> <span class="Versetto" id="RV14_5">5&#160;</span>et in ore eorum non est inventum mendacium: sine macula enim sunt ante thronum Dei. <span class="Versetto" id="RV14_6">6&#160;</span>Et vidi alterum angelum volantem per medium cæli, habentem Evangelium æternum, ut evangelizaret sedentibus super terram, et super omnem gentem, et tribum, et linguam, et populum:<a href='#FN192'>**</a> <span class="Versetto" id="RV14_7">7&#160;</span>dicens magna voce: Timete Dominum, et date illi honorem, quia venit hora judicii ejus: et adorate eum, qui fecit cælum, et terram, mare, et fontes aquarum.<a href='#FN193'>††</a> <span class="Versetto" id="RV14_8">8&#160;</span>Et alius angelus secutus est dicens: Cecidit, cecidit Babylon illa magna: quæ a vino iræ fornicationis suæ potavit omnes gentes.<a href='#FN194'>‡‡</a> <span class="Versetto" id="RV14_9">9&#160;</span>Et tertius angelus secutus est illos, dicens voce magna: Si quis adoraverit bestiam, et imaginem ejus, et acceperit caracterem in fronte sua, aut in manu sua:<a href='#FN195'>§§</a> <span class="Versetto" id="RV14_10">10&#160;</span>et hic bibet de vino iræ Dei, quod mistum est mero in calice iræ ipsius, et cruciabitur igne, et sulphure in conspectu angelorum sanctorum, et ante conspectum Agni:<a href='#FN196'>***</a> <span class="Versetto" id="RV14_11">11&#160;</span>et fumus tormentorum eorum ascendet in sæcula sæculorum: nec habent requiem die ac nocte, qui adoraverunt bestiam, et imaginem ejus, et si quis acceperit caracterem nominis ejus.<a href='#FN197'>†††</a> <span class="Versetto" id="RV14_12">12&#160;</span>Hic patientia sanctorum est, qui custodiunt mandata Dei, et fidem Jesu.<a href='#FN198'>‡‡‡</a> <span class="Versetto" id="RV14_13">13&#160;</span>Et audivi vocem de cælo, dicentem mihi: Scribe: Beati mortui qui in Domino moriuntur. Amodo jam dicit Spiritus, ut requiescant a laboribus suis: opera enim illorum sequuntur illos.<a href='#FN199'>§§§</a> <span class="Versetto" id="RV14_14">14&#160;</span>Et vidi: et ecce nubem candidam, et super nubem sedentem similem Filio hominis, habentem in capite suo coronam auream, et in manu sua falcem acutam.<a href='#FN200'>*</a> <span class="Versetto" id="RV14_15">15&#160;</span>Et alius angelus exivit de templo, clamans voce magna ad sedentem super nubem: Mitte falcem tuam, et mete, quia venit hora ut metatur, quoniam aruit messis terræ.<a href='#FN201'>†</a> <span class="Versetto" id="RV14_16">16&#160;</span>Et misit qui sedebat super nubem, falcem suam in terram, et demessa est terra. <span class="Versetto" id="RV14_17">17&#160;</span>Et alius angelus exivit de templo, quod est in cælo, habens et ipse falcem acutam. <span class="Versetto" id="RV14_18">18&#160;</span>Et alius angelus exivit de altari, qui habebat potestatem supra ignem: et clamavit voce magna ad eum qui habebat falcem acutam, dicens: Mitte falcem tuam acutam, et vindemia botros vineæ terræ: quoniam maturæ sunt uvæ ejus.<a href='#FN202'>‡</a> <span class="Versetto" id="RV14_19">19&#160;</span>Et misit angelus falcem suam acutam in terram, et vindemiavit vineam terræ, et misit in lacum iræ Dei magnum:<a href='#FN203'>§</a> <span class="Versetto" id="RV14_20">20&#160;</span>et calcatus est lacus extra civitatem, et exivit sanguis de lacu usque ad frenos equorum per stadia mille sexcenta.<a href='#FN204'>**</a></p>

  <p class='pT4' id='RV15_0'>15</p>

  <p class='Normale'><span class="Versetto" id="RV15_1">1&#160;</span>Et vidi aliud signum in cælo magnum et mirabile, angelos septem, habentes plagas septem novissimas: quoniam in illis consummata est ira Dei.<a href='#FN205'>*</a> <span class="Versetto" id="RV15_2">2&#160;</span>Et vidi tamquam mare vitreum mistum igne, et eos, qui vicerunt bestiam, et imaginem ejus, et numerum nominis ejus, stantes super mare vitreum, habentes citharas Dei:<a href='#FN206'>†</a> <span class="Versetto" id="RV15_3">3&#160;</span>et cantantes canticum Moysi servi Dei, et canticum Agni, dicentes: Magna et mirabilia sunt opera tua, Domine Deus omnipotens: justæ et veræ sunt viæ tuæ, Rex sæculorum.<a href='#FN207'>‡</a> <span class="Versetto" id="RV15_4">4&#160;</span>Quis non timebit te, Domine, et magnificabit nomen tuum? quia solus pius es: quoniam omnes gentes venient, et adorabunt in conspectu tuo, quoniam judicia tua manifesta sunt.<a href='#FN208'>§</a> <span class="Versetto" id="RV15_5">5&#160;</span>Et post hæc vidi: et ecce apertum est templum tabernaculi testimonii in cælo,<a href='#FN209'>**</a> <span class="Versetto" id="RV15_6">6&#160;</span>et exierunt septem angeli habentes septem plagas de templo, vestiti lino mundo et candido, et præcincti circa pectora zonis aureis.<a href='#FN210'>††</a> <span class="Versetto" id="RV15_7">7&#160;</span>Et unum de quatuor animalibus dedit septem angelis septem phialas aureas, plenas iracundiæ Dei viventis in sæcula sæculorum.<a href='#FN211'>‡‡</a> <span class="Versetto" id="RV15_8">8&#160;</span>Et impletum est templum fumo a majestate Dei, et de virtute ejus: et nemo poterat introire in templum, donec consummarentur septem plagæ septem angelorum.<a href='#FN212'>§§</a></p>

  <p class='pT4' id='RV16_0'>16</p>

  <p class='Normale'><span class="Versetto" id="RV16_1">1&#160;</span>Et audivi vocem magnam de templo, dicentem septem angelis: Ite, et effundite septem phialas iræ Dei in terram. <span class="Versetto" id="RV16_2">2&#160;</span>Et abiit primus, et effudit phialam suam in terram, et factum est vulnus sævum et pessimum in homines, qui habebant caracterem bestiæ, et in eos qui adoraverunt imaginem ejus.<a href='#FN213'>*</a> <span class="Versetto" id="RV16_3">3&#160;</span>Et secundus angelus effudit phialam suam in mare, et factus est sanguis tamquam mortui: et omnis anima vivens mortua est in mari.<a href='#FN214'>†</a> <span class="Versetto" id="RV16_4">4&#160;</span>Et tertius effudit phialam suam super flumina, et super fontes aquarum, et factus est sanguis.<a href='#FN215'>‡</a> <span class="Versetto" id="RV16_5">5&#160;</span>Et audivi angelum aquarum dicentem: Justus es, Domine, qui es, et qui eras sanctus, qui hæc judicasti:<a href='#FN216'>§</a> <span class="Versetto" id="RV16_6">6&#160;</span>quia sanguinem sanctorum et prophetarum effuderunt, et sanguinem eis dedisti bibere: digni enim sunt.<a href='#FN217'>**</a> <span class="Versetto" id="RV16_7">7&#160;</span>Et audivi alterum ab altari dicentem: Etiam Domine Deus omnipotens, vera et justa judicia tua.<a href='#FN218'>††</a> <span class="Versetto" id="RV16_8">8&#160;</span>Et quartus angelus effudit phialam suam in solem, et datum est illi æstu affligere homines, et igni: <span class="Versetto" id="RV16_9">9&#160;</span>et æstuaverunt homines æstu magno, et blasphemaverunt nomen Dei habentis potestatem super has plagas, neque egerunt pœnitentiam ut darent illi gloriam.<a href='#FN219'>‡‡</a> <span class="Versetto" id="RV16_10">10&#160;</span>Et quintus angelus effudit phialam suam super sedem bestiæ: et factum est regnum ejus tenebrosum, et commanducaverunt linguas suas præ dolore:<a href='#FN220'>§§</a> <span class="Versetto" id="RV16_11">11&#160;</span>et blasphemaverunt Deum cæli præ doloribus, et vulneribus suis, et non egerunt pœnitentiam ex operibus suis. <span class="Versetto" id="RV16_12">12&#160;</span>Et sextus angelus effudit phialam suam in flumen illud magnum Euphraten: et siccavit aquam ejus, ut præpararetur via regibus ab ortu solis.<a href='#FN221'>***</a> <span class="Versetto" id="RV16_13">13&#160;</span>Et vidi de ore draconis, et de ore bestiæ, et de ore pseudoprophetæ spiritus tres immundos in modum ranarum.<a href='#FN222'>†††</a> <span class="Versetto" id="RV16_14">14&#160;</span>Sunt enim spiritus dæmoniorum facientes signa, et procedunt ad reges totius terræ congregare illos in prælium ad diem magnum omnipotentis Dei.<a href='#FN223'>‡‡‡</a> <span class="Versetto" id="RV16_15">15&#160;</span>Ecce venio sicut fur. Beatus qui vigilat, et custodit vestimenta sua, ne nudus ambulet, et videant turpitudinem ejus. <span class="Versetto" id="RV16_16">16&#160;</span>Et congregabit illos in locum qui vocatur hebraice Armagedon.<a href='#FN224'>§§§</a> <span class="Versetto" id="RV16_17">17&#160;</span>Et septimus angelus effudit phialam suam in aërem, et exivit vox magna de templo a throno, dicens: Factum est.<a href='#FN225'>*</a> <span class="Versetto" id="RV16_18">18&#160;</span>Et facta sunt fulgura, et voces, et tonitrua, et terræmotus factus est magnus, qualis numquam fuit ex quo homines fuerunt super terram: talis terræmotus, sic magnus.<a href='#FN226'>†</a> <span class="Versetto" id="RV16_19">19&#160;</span>Et facta est civitas magna in tres partes: et civitates gentium ceciderunt. Et Babylon magna venit in memoriam ante Deum, dare illi calicem vini indignationis iræ ejus.<a href='#FN227'>‡</a> <span class="Versetto" id="RV16_20">20&#160;</span>Et omnis insula fugit, et montes non sunt inventi.<a href='#FN228'>§</a> <span class="Versetto" id="RV16_21">21&#160;</span>Et grando magna sicut talentum descendit de cælo in homines: et blasphemaverunt Deum homines propter plagam grandinis: quoniam magna facta est vehementer.<a href='#FN229'>**</a></p>

  <p class='pT4' id='RV17_0'>17</p>

  <p class='Normale'><span class="Versetto" id="RV17_1">1&#160;</span>Et venit unus de septem angelis, qui habebant septem phialas, et locutus est mecum, dicens: Veni, ostendam tibi damnationem meretricis magnæ, quæ sedet super aquas multas,<a href='#FN230'>*</a> <span class="Versetto" id="RV17_2">2&#160;</span>cum qua fornicati sunt reges terræ, et inebriati sunt qui inhabitant terram de vino prostitutionis ejus.<a href='#FN231'>†</a> <span class="Versetto" id="RV17_3">3&#160;</span>Et abstulit me in spiritu in desertum. Et vidi mulierem sedentem super bestiam coccineam, plenam nominibus blasphemiæ, habentem capita septem, et cornua decem.<a href='#FN232'>‡</a> <span class="Versetto" id="RV17_4">4&#160;</span>Et mulier erat circumdata purpura, et coccino, et inaurata auro, et lapide pretioso, et margaritis, habens poculum aureum in manu sua, plenum abominatione, et immunditia fornicationis ejus.<a href='#FN233'>§</a> <span class="Versetto" id="RV17_5">5&#160;</span>Et in fronte ejus nomen scriptum: Mysterium: Babylon magna, mater fornicationum, et abominationum terræ.<a href='#FN234'>**</a> <span class="Versetto" id="RV17_6">6&#160;</span>Et vidi mulierem ebriam de sanguine sanctorum, et de sanguine martyrum Jesu. Et miratus sum cum vidissem illam admiratione magna.<a href='#FN235'>††</a> <span class="Versetto" id="RV17_7">7&#160;</span>Et dixit mihi angelus: Quare miraris? ego dicam tibi sacramentum mulieris, et bestiæ, quæ portat eam, quæ habet capita septem, et cornua decem.<a href='#FN236'>‡‡</a> <span class="Versetto" id="RV17_8">8&#160;</span>Bestia, quam vidisti, fuit, et non est, et ascensura est de abysso, et in interitum ibit: et mirabuntur inhabitantes terram (quorum non sunt scripta nomina in libro vitæ a constitutione mundi) videntes bestiam, quæ erat, et non est.<a href='#FN237'>§§</a> <span class="Versetto" id="RV17_9">9&#160;</span>Et hic est sensus, qui habet sapientiam. Septem capita, septem montes sunt, super quos mulier sedet, et reges septem sunt. <span class="Versetto" id="RV17_10">10&#160;</span>Quinque ceciderunt, unus est, et alius nondum venit: et cum venerit, oportet illum breve tempus manere.<a href='#FN238'>***</a> <span class="Versetto" id="RV17_11">11&#160;</span>Et bestia, quæ erat, et non est: et ipsa octava est: et de septem est, et in interitum vadit.<a href='#FN239'>†††</a> <span class="Versetto" id="RV17_12">12&#160;</span>Et decem cornua, quæ vidisti, decem reges sunt: qui regnum nondum acceperunt, sed potestatem tamquam reges una hora accipient post bestiam. <span class="Versetto" id="RV17_13">13&#160;</span>Hi unum consilium habent, et virtutem, et potestatem suam bestiæ tradent. <span class="Versetto" id="RV17_14">14&#160;</span>Hi cum Agno pugnabunt, et Agnus vincet illos: quoniam Dominus dominorum est, et Rex regum, et qui cum illo sunt, vocati, electi, et fideles. <span class="Versetto" id="RV17_15">15&#160;</span>Et dixit mihi: Aquæ, quas vidisti ubi meretrix sedet, populi sunt, et gentes, et linguæ.<a href='#FN240'>‡‡‡</a> <span class="Versetto" id="RV17_16">16&#160;</span>Et decem cornua, quæ vidisti in bestia: hi odient fornicariam, et desolatam facient illam, et nudam, et carnes ejus manducabunt, et ipsam igni concremabunt.<a href='#FN241'>§§§</a> <span class="Versetto" id="RV17_17">17&#160;</span>Deus enim dedit in corda eorum ut faciant quod placitum est illi: ut dent regnum suum bestiæ donec consummentur verba Dei.<a href='#FN242'>*</a> <span class="Versetto" id="RV17_18">18&#160;</span>Et mulier, quam vidisti, est civitas magna, quæ habet regnum super reges terræ.</p>

  <p class='pT4' id='RV18_0'>18</p>

  <p class='Normale'><span class="Versetto" id="RV18_1">1&#160;</span>Et post hæc vidi alium angelum descendentem de cælo, habentem potestatem magnam: et terra illuminata est a gloria ejus.<a href='#FN243'>*</a> <span class="Versetto" id="RV18_2">2&#160;</span>Et exclamavit in fortitudine, dicens: Cecidit, cecidit Babylon magna: et facta est habitatio dæmoniorum, et custodia omnis spiritus immundi, et custodia omnis volucris immundæ, et odibilis:<a href='#FN244'>†</a> <span class="Versetto" id="RV18_3">3&#160;</span>quia de vino iræ fornicationis ejus biberunt omnes gentes: et reges terræ cum illa fornicati sunt: et mercatores terræ de virtute deliciarum ejus divites facti sunt.<a href='#FN245'>‡</a> <span class="Versetto" id="RV18_4">4&#160;</span>Et audivi aliam vocem de cælo, dicentem: Exite de illa populus meus: ut ne participes sitis delictorum ejus, et de plagis ejus non accipiatis.<a href='#FN246'>§</a> <span class="Versetto" id="RV18_5">5&#160;</span>Quoniam pervenerunt peccata ejus usque ad cælum, et recordatus est Dominus iniquitatum ejus.<a href='#FN247'>**</a> <span class="Versetto" id="RV18_6">6&#160;</span>Reddite illi sicut et ipsa reddidit vobis: et duplicate duplicia secundum opera ejus: in poculo, quo miscuit, miscete illi duplum.<a href='#FN248'>††</a> <span class="Versetto" id="RV18_7">7&#160;</span>Quantum glorificavit se, et in deliciis fuit, tantum date illi tormentum et luctum: quia in corde suo dicit: Sedeo regina: et vidua non sum, et luctum non videbo.<a href='#FN249'>‡‡</a> <span class="Versetto" id="RV18_8">8&#160;</span>Ideo in una die venient plagæ ejus, mors, et luctus, et fames, et igne comburetur: quia fortis est Deus, qui judicabit illam.<a href='#FN250'>§§</a> <span class="Versetto" id="RV18_9">9&#160;</span>Et flebunt, et plangent se super illam reges terræ, qui cum illa fornicati sunt, et in deliciis vixerunt, cum viderint fumum incendii ejus:<a href='#FN251'>***</a> <span class="Versetto" id="RV18_10">10&#160;</span>longe stantes propter timorem tormentorum ejus, dicentes: Væ, væ civitas illa magna Babylon, civitas illa fortis: quoniam una hora venit judicium tuum. <span class="Versetto" id="RV18_11">11&#160;</span>Et negotiatores terræ flebunt, et lugebunt super illam: quoniam merces eorum nemo emet amplius:<a href='#FN252'>†††</a> <span class="Versetto" id="RV18_12">12&#160;</span>merces auri, et argenti, et lapidis pretiosi, et margaritæ, et byssi, et purpuræ, et serici, et cocci (et omne lignum thyinum, et omnia vasa eboris, et omnia vasa de lapide pretioso, et æramento, et ferro, et marmore,<a href='#FN253'>‡‡‡</a> <span class="Versetto" id="RV18_13">13&#160;</span>et cinnamomum) et odoramentorum, et unguenti, et thuris, et vini, et olei, et similæ, et tritici, et jumentorum, et ovium, et equorum, et rhedarum, et mancipiorum, et animarum hominum.<a href='#FN254'>§§§</a> <span class="Versetto" id="RV18_14">14&#160;</span>Et poma desiderii animæ tuæ discesserunt a te, et omnia pinguia et præclara perierunt a te, et amplius illa jam non invenient. <span class="Versetto" id="RV18_15">15&#160;</span>Mercatores horum, qui divites facti sunt, ab ea longe stabunt propter timorem tormentorum ejus, flentes, ac lugentes, <span class="Versetto" id="RV18_16">16&#160;</span>et dicentes: Væ, væ civitas illa magna, quæ amicta erat bysso, et purpura, et cocco, et deaurata erat auro, et lapide pretioso, et margaritis: <span class="Versetto" id="RV18_17">17&#160;</span>quoniam una hora destitutæ sunt tantæ divitiæ, et omnis gubernator, et omnis qui in lacum navigat, et nautæ, et qui in mari operantur, longe steterunt, <span class="Versetto" id="RV18_18">18&#160;</span>et clamaverunt videntes locum incendii ejus, dicentes: Quæ similis civitati huic magnæ? <span class="Versetto" id="RV18_19">19&#160;</span>et miserunt pulverem super capita sua, et clamaverunt flentes, et lugentes, dicentes: Væ, væ civitas illa magna, in qua divites facti sunt omnes, qui habebant naves in mari de pretiis ejus: quoniam una hora desolata est. <span class="Versetto" id="RV18_20">20&#160;</span>Exsulta super eam cælum, et sancti apostoli, et prophetæ: quoniam judicavit Deus judicium vestrum de illa.<a href='#FN255'>*</a> <span class="Versetto" id="RV18_21">21&#160;</span>Et sustulit unus angelus fortis lapidem quasi molarem magnum, et misit in mare, dicens: Hoc impetu mittetur Babylon civitas illa magna, et ultra jam non invenietur.<a href='#FN256'>†</a> <span class="Versetto" id="RV18_22">22&#160;</span>Et vox citharœdorum, et musicorum, et tibia canentium, et tuba non audietur in te amplius: et omnis artifex omnis artis non invenietur in te amplius: et vox molæ non audietur in te amplius: <span class="Versetto" id="RV18_23">23&#160;</span>et lux lucernæ non lucebit in te amplius: et vox sponsi et sponsæ non audietur adhuc in te: quia mercatores tui erant principes terræ, quia in veneficiis tuis erraverunt omnes gentes. <span class="Versetto" id="RV18_24">24&#160;</span>Et in ea sanguis prophetarum et sanctorum inventus est: et omnium qui interfecti sunt in terra.</p>

  <p class='pT4' id='RV19_0'>19</p>

  <p class='Normale'><span class="Versetto" id="RV19_1">1&#160;</span>Post hæc audivi quasi vocem turbarum multarum in cælo dicentium: Alleluja: salus, et gloria, et virtus Deo nostro est:<a href='#FN257'>*</a> <span class="Versetto" id="RV19_2">2&#160;</span>quia vera et justa judicia sunt ejus, qui judicavit de meretrice magna, quæ corrupit terram in prostitutione sua, et vindicavit sanguinem servorum suorum de manibus ejus. <span class="Versetto" id="RV19_3">3&#160;</span>Et iterum dixerunt: Alleluja. Et fumus ejus ascendit in sæcula sæculorum. <span class="Versetto" id="RV19_4">4&#160;</span>Et ceciderunt seniores viginti quatuor, et quatuor animalia, et adoraverunt Deum sedentem super thronum, dicentes: Amen: alleluja.<a href='#FN258'>†</a> <span class="Versetto" id="RV19_5">5&#160;</span>Et vox de throno exivit, dicens: Laudem dicite Deo nostro omnes servi ejus: et qui timetis eum pusilli et magni.<a href='#FN259'>‡</a> <span class="Versetto" id="RV19_6">6&#160;</span>Et audivi quasi vocem turbæ magnæ, et sicut vocem aquarum multarum, et sicut vocem tonitruorum magnorum, dicentium: Alleluja: quoniam regnavit Dominus Deus noster omnipotens.<a href='#FN260'>§</a> <span class="Versetto" id="RV19_7">7&#160;</span>Gaudeamus, et exsultemus: et demus gloriam ei: quia venerunt nuptiæ Agni, et uxor ejus præparavit se.<a href='#FN261'>**</a> <span class="Versetto" id="RV19_8">8&#160;</span>Et datum est illi ut cooperiat se byssino splendenti et candido. Byssinum enim justificationes sunt sanctorum. <span class="Versetto" id="RV19_9">9&#160;</span>Et dixit mihi: Scribe: Beati qui ad cœnam nuptiarum Agni vocati sunt; et dixit mihi: Hæc verba Dei vera sunt. <span class="Versetto" id="RV19_10">10&#160;</span>Et cecidi ante pedes ejus, ut adorarem eum. Et dicit mihi: Vide ne feceris: conservus tuus sum, et fratrum tuorum habentium testimonium Jesu. Deum adora. Testimonium enim Jesu est spiritus prophetiæ.<a href='#FN262'>††</a> <span class="Versetto" id="RV19_11">11&#160;</span>Et vidi cælum apertum, et ecce equus albus, et qui sedebat super eum, vocabatur Fidelis, et Verax, et cum justitia judicat et pugnat.<a href='#FN263'>‡‡</a> <span class="Versetto" id="RV19_12">12&#160;</span>Oculi autem ejus sicut flamma ignis, et in capite ejus diademata multa, habens nomen scriptum, quod nemo novit nisi ipse.<a href='#FN264'>§§</a> <span class="Versetto" id="RV19_13">13&#160;</span>Et vestitus erat veste aspersa sanguine: et vocatur nomen ejus: Verbum Dei.<a href='#FN265'>***</a> <span class="Versetto" id="RV19_14">14&#160;</span>Et exercitus qui sunt in cælo, sequebantur eum in equis albis, vestiti byssino albo et mundo.<a href='#FN266'>†††</a> <span class="Versetto" id="RV19_15">15&#160;</span>Et de ore ejus procedit gladius ex utraque parte acutus, ut in ipso percutiat gentes. Et ipse reget eas in virga ferrea: et ipse calcat torcular vini furoris iræ Dei omnipotentis.<a href='#FN267'>‡‡‡</a> <span class="Versetto" id="RV19_16">16&#160;</span>Et habet in vestimento et in femore suo scriptum: Rex regum et Dominus dominantium.<a href='#FN268'>§§§</a> <span class="Versetto" id="RV19_17">17&#160;</span>Et vidi unum angelum stantem in sole, et clamavit voce magna, dicens omnibus avibus, quæ volabant per medium cæli: Venite, et congregamini ad cœnam magnam Dei:<a href='#FN269'>*</a> <span class="Versetto" id="RV19_18">18&#160;</span>ut manducetis carnes regum, et carnes tribunorum, et carnes fortium, et carnes equorum, et sedentium in ipsis, et carnes omnium liberorum, et servorum, et pusillorum et magnorum. <span class="Versetto" id="RV19_19">19&#160;</span>Et vidi bestiam, et reges terræ, et exercitus eorum congregatos ad faciendum prælium cum illo, qui sedebat in equo, et cum exercitu ejus. <span class="Versetto" id="RV19_20">20&#160;</span>Et apprehensa est bestia, et cum ea pseudopropheta: qui fecit signa coram ipso, quibus seduxit eos, qui acceperunt caracterem bestiæ, et qui adoraverunt imaginem ejus. Vivi missi sunt hi duo in stagnum ignis ardentis sulphure:<a href='#FN270'>†</a> <span class="Versetto" id="RV19_21">21&#160;</span>et ceteri occisi sunt in gladio sedentis super equum, qui procedit de ore ipsius: et omnes aves saturatæ sunt carnibus eorum.<a href='#FN271'>‡</a></p>

  <p class='pT4' id='RV20_0'>20</p>

  <p class='Normale'><span class="Versetto" id="RV20_1">1&#160;</span>Et vidi angelum descendentem de cælo, habentem clavem abyssi, et catenam magnam in manu sua.<a href='#FN272'>*</a> <span class="Versetto" id="RV20_2">2&#160;</span>Et apprehendit draconem, serpentem antiquum, qui est diabolus, et Satanas, et ligavit eum per annos mille:<a href='#FN273'>†</a> <span class="Versetto" id="RV20_3">3&#160;</span>et misit eum in abyssum, et clausit, et signavit super illum ut non seducat amplius gentes, donec consummentur mille anni: et post hæc oportet illum solvi modico tempore.<a href='#FN274'>‡</a> <span class="Versetto" id="RV20_4">4&#160;</span>Et vidi sedes, et sederunt super eas, et judicium datum est illis: et animas decollatorum propter testimonium Jesu, et propter verbum Dei, et qui non adoraverunt bestiam, neque imaginem ejus, nec acceperunt caracterem ejus in frontibus, aut in manibus suis, et vixerunt, et regnaverunt cum Christo mille annis.<a href='#FN275'>§</a> <span class="Versetto" id="RV20_5">5&#160;</span>Ceteri mortuorum non vixerunt, donec consummentur mille anni. Hæc est resurrectio prima.<a href='#FN276'>**</a> <span class="Versetto" id="RV20_6">6&#160;</span>Beatus, et sanctus, qui habet partem in resurrectione prima: in his secunda mors non habet potestatem: sed erunt sacerdotes Dei et Christi, et regnabunt cum illo mille annis. <span class="Versetto" id="RV20_7">7&#160;</span>Et cum consummati fuerint mille anni, solvetur Satanas de carcere suo, et exibit, et seducet gentes, quæ sunt super quatuor angulos terræ, Gog, et Magog, et congregabit eos in prælium, quorum numerus est sicut arena maris.<a href='#FN277'>††</a> <span class="Versetto" id="RV20_8">8&#160;</span>Et ascenderunt super latitudinem terræ, et circuierunt castra sanctorum, et civitatem dilectam. <span class="Versetto" id="RV20_9">9&#160;</span>Et descendit ignis a Deo de cælo, et devoravit eos: et diabolus, qui seducebat eos, missus est in stagnum ignis, et sulphuris, ubi et bestia <span class="Versetto" id="RV20_10">10&#160;</span>et pseudopropheta cruciabuntur die ac nocte in sæcula sæculorum.<a href='#FN278'>‡‡</a> <span class="Versetto" id="RV20_11">11&#160;</span>Et vidi thronum magnum candidum, et sedentem super eum, a cujus conspectu fugit terra, et cælum, et locus non est inventus eis.<a href='#FN279'>§§</a> <span class="Versetto" id="RV20_12">12&#160;</span>Et vidi mortuos, magnos et pusillos, stantes in conspectu throni, et libri aperti sunt: et alius liber apertus est, qui est vitæ: et judicati sunt mortui ex his, quæ scripta erant in libris, secundum opera ipsorum:<a href='#FN280'>***</a> <span class="Versetto" id="RV20_13">13&#160;</span>et dedit mare mortuos, qui in eo erant: et mors et infernus dederunt mortuos suos, qui in ipsis erant: et judicatum est de singulis secundum opera ipsorum.<a href='#FN281'>†††</a> <span class="Versetto" id="RV20_14">14&#160;</span>Et infernus et mors missi sunt in stagnum ignis. Hæc est mors secunda.<a href='#FN282'>‡‡‡</a> <span class="Versetto" id="RV20_15">15&#160;</span>Et qui non inventus est in libro vitæ scriptus, missus est in stagnum ignis.</p>

  <p class='pT4' id='RV21_0'>21</p>

  <p class='Normale'><span class="Versetto" id="RV21_1">1&#160;</span>Et vidi cælum novum et terram novam. Primum enim cælum, et prima terra abiit, et mare jam non est.<a href='#FN283'>*</a> <span class="Versetto" id="RV21_2">2&#160;</span>Et ego Joannes vidi sanctam civitatem Jerusalem novam descendentem de cælo a Deo, paratam sicut sponsam ornatam viro suo.<a href='#FN284'>†</a> <span class="Versetto" id="RV21_3">3&#160;</span>Et audivi vocem magnam de throno dicentem: Ecce tabernaculum Dei cum hominibus, et habitabit cum eis. Et ipsi populus ejus erunt, et ipse Deus cum eis erit eorum Deus:<a href='#FN285'>‡</a> <span class="Versetto" id="RV21_4">4&#160;</span>et absterget Deus omnem lacrimam ab oculis eorum: et mors ultra non erit, neque luctus, neque clamor, neque dolor erit ultra, quia prima abierunt.<a href='#FN286'>§</a> <span class="Versetto" id="RV21_5">5&#160;</span>Et dixit qui sedebat in throno: Ecce nova facio omnia. Et dixit mihi: Scribe, quia hæc verba fidelissima sunt, et vera.<a href='#FN287'>**</a> <span class="Versetto" id="RV21_6">6&#160;</span>Et dixit mihi: Factum est: ego sum alpha et omega, initium et finis. Ego sitienti dabo de fonte aquæ vitæ, gratis.<a href='#FN288'>††</a> <span class="Versetto" id="RV21_7">7&#160;</span>Qui vicerit, possidebit hæc: et ero illi Deus, et ille erit mihi filius.<a href='#FN289'>‡‡</a> <span class="Versetto" id="RV21_8">8&#160;</span>Timidis autem, et incredulis, et execratis, et homicidis, et fornicatoribus, et veneficis, et idolatris, et omnibus mendacibus, pars illorum erit in stagno ardenti igne et sulphure: quod est mors secunda.<a href='#FN290'>§§</a> <span class="Versetto" id="RV21_9">9&#160;</span>Et venit unus de septem angelis habentibus phialas plenas septem plagis novissimis, et locutus est mecum, dicens: Veni, et ostendam tibi sponsam, uxorem Agni.<a href='#FN291'>***</a> <span class="Versetto" id="RV21_10">10&#160;</span>Et sustulit me in spiritu in montem magnum et altum, et ostendit mihi civitatem sanctam Jerusalem descendentem de cælo a Deo,<a href='#FN292'>†††</a> <span class="Versetto" id="RV21_11">11&#160;</span>habentem claritatem Dei: et lumen ejus simile lapidi pretioso tamquam lapidi jaspidis, sicut crystallum.<a href='#FN293'>‡‡‡</a> <span class="Versetto" id="RV21_12">12&#160;</span>Et habebat murum magnum, et altum, habentem portas duodecim: et in portis angelos duodecim, et nomina inscripta, quæ sunt nomina duodecim tribuum filiorum Israël:<a href='#FN294'>§§§</a> <span class="Versetto" id="RV21_13">13&#160;</span>ab oriente portæ tres, et ab aquilone portæ tres, et ab austro portæ tres, et ab occasu portæ tres.<a href='#FN295'>*</a> <span class="Versetto" id="RV21_14">14&#160;</span>Et murus civitatis habens fundamenta duodecim, et in ipsis duodecim nomina duodecim apostolorum Agni.<a href='#FN296'>†</a> <span class="Versetto" id="RV21_15">15&#160;</span>Et qui loquebatur mecum, habebat mensuram arundineam auream, ut metiretur civitatem, et portas ejus, et murum.<a href='#FN297'>‡</a> <span class="Versetto" id="RV21_16">16&#160;</span>Et civitas in quadro posita est, et longitudo ejus tanta est quanta et latitudo: et mensus est civitatem de arundine aurea per stadia duodecim millia: et longitudo, et altitudo, et latitudo ejus æqualia sunt. <span class="Versetto" id="RV21_17">17&#160;</span>Et mensus est murum ejus centum quadraginta quatuor cubitorum, mensura hominis, quæ est angeli.<a href='#FN298'>§</a> <span class="Versetto" id="RV21_18">18&#160;</span>Et erat structura muri ejus ex lapide jaspide: ipsa vero civitas aurum mundum simile vitro mundo.<a href='#FN299'>**</a> <span class="Versetto" id="RV21_19">19&#160;</span>Et fundamenta muri civitatis omni lapide pretioso ornata. Fundamentum primum, jaspis: secundum, sapphirus: tertium, calcedonius: quartum, smaragdus:<a href='#FN300'>††</a> <span class="Versetto" id="RV21_20">20&#160;</span>quintum, sardonyx: sextum, sardius: septimum, chrysolithus: octavum, beryllus: nonum, topazius: decimum, chrysoprasus: undecimum, hyacinthus: duodecimum, amethystus.<a href='#FN301'>‡‡</a> <span class="Versetto" id="RV21_21">21&#160;</span>Et duodecim portæ, duodecim margaritæ sunt, per singulas: et singulæ portæ erant ex singulis margaritis: et platea civitatis aurum mundum, tamquam vitrum perlucidum.<a href='#FN302'>§§</a> <span class="Versetto" id="RV21_22">22&#160;</span>Et templum non vidi in ea: Dominus enim Deus omnipotens templum illius est, et Agnus. <span class="Versetto" id="RV21_23">23&#160;</span>Et civitas non eget sole neque luna ut luceant in ea, nam claritas Dei illuminavit eam, et lucerna ejus est Agnus.<a href='#FN303'>***</a> <span class="Versetto" id="RV21_24">24&#160;</span>Et ambulabunt gentes in lumine ejus: et reges terræ afferent gloriam suam et honorem in illam.<a href='#FN304'>†††</a> <span class="Versetto" id="RV21_25">25&#160;</span>Et portæ ejus non claudentur per diem: nox enim non erit illic.<a href='#FN305'>‡‡‡</a> <span class="Versetto" id="RV21_26">26&#160;</span>Et afferent gloriam et honorem gentium in illam.<a href='#FN306'>§§§</a> <span class="Versetto" id="RV21_27">27&#160;</span>Non intrabit in eam aliquod coinquinatum, aut abominationem faciens et mendacium, nisi qui scripti sunt in libro vitæ Agni.<a href='#FN307'>*</a></p>

  <p class='pT4' id='RV22_0'>22</p>

  <p class='Normale'><span class="Versetto" id="RV22_1">1&#160;</span>Et ostendit mihi fluvium aquæ vitæ, splendidum tamquam crystallum, procedentem de sede Dei et Agni.<a href='#FN308'>*</a> <span class="Versetto" id="RV22_2">2&#160;</span>In medio plateæ ejus, et ex utraque parte fluminis, lignum vitæ, afferens fructus duodecim per menses singulos, reddens fructum suum et folia ligni ad sanitatem gentium.<a href='#FN309'>†</a> <span class="Versetto" id="RV22_3">3&#160;</span>Et omne maledictum non erit amplius: sed sedes Dei et Agni in illa erunt, et servi ejus servient illi. <span class="Versetto" id="RV22_4">4&#160;</span>Et videbunt faciem ejus: et nomen ejus in frontibus eorum. <span class="Versetto" id="RV22_5">5&#160;</span>Et nox ultra non erit: et non egebunt lumine lucernæ, neque lumine solis, quoniam Dominus Deus illuminabit illos, et regnabunt in sæcula sæculorum. <span class="Versetto" id="RV22_6">6&#160;</span>Et dixit mihi: Hæc verba fidelissima sunt, et vera. Et Dominus Deus spirituum prophetarum misit angelum suum ostendere servis suis quæ oportet fieri cito.<a href='#FN310'>‡</a> <span class="Versetto" id="RV22_7">7&#160;</span>Et ecce venio velociter. Beatus, qui custodit verba prophetiæ libri hujus. <span class="Versetto" id="RV22_8">8&#160;</span>Et ego Joannes, qui audivi, et vidi hæc. Et postquam audissem, et vidissem, cecidi ut adorarem ante pedes angeli, qui mihi hæc ostendebat:<a href='#FN311'>§</a> <span class="Versetto" id="RV22_9">9&#160;</span>et dixit mihi: Vide ne feceris: conservus enim tuus sum, et fratrum tuorum prophetarum, et eorum qui servant verba prophetiæ libri hujus: Deum adora.<a href='#FN312'>**</a> <span class="Versetto" id="RV22_10">10&#160;</span>Et dicit mihi: Ne signaveris verba prophetiæ libri hujus: tempus enim prope est. <span class="Versetto" id="RV22_11">11&#160;</span>Qui nocet, noceat adhuc: et qui in sordibus est, sordescat adhuc: et qui justus est, justificetur adhuc: et sanctus, sanctificetur adhuc.<a href='#FN313'>††</a> <span class="Versetto" id="RV22_12">12&#160;</span>Ecce venio cito, et merces mea mecum est, reddere unicuique secundum opera sua. <span class="Versetto" id="RV22_13">13&#160;</span>Ego sum alpha et omega, primus et novissimus, principium et finis. <span class="Versetto" id="RV22_14">14&#160;</span>Beati, qui lavant stolas suas in sanguine Agni: ut sit potestas eorum in ligno vitæ, et per portas intrent in civitatem.<a href='#FN314'>‡‡</a> <span class="Versetto" id="RV22_15">15&#160;</span>Foris canes, et venefici, et impudici, et homicidæ, et idolis servientes, et omnis qui amat et facit mendacium. <span class="Versetto" id="RV22_16">16&#160;</span>Ego Jesus misi angelum meum testificari vobis hæc in ecclesiis. Ego sum radix, et genus David, stella splendida et matutina.<a href='#FN315'>§§</a> <span class="Versetto" id="RV22_17">17&#160;</span>Et spiritus, et sponsa dicunt: Veni. Et qui audit, dicat: Veni. Et qui sitit, veniat: et qui vult, accipiat aquam vitæ, gratis.<a href='#FN316'>***</a> <span class="Versetto" id="RV22_18">18&#160;</span>Contestor enim omni audienti verba prophetiæ libri hujus: si quis apposuerit ad hæc, apponet Deus super illum plagas scriptas in libro isto.<a href='#FN317'>†††</a> <span class="Versetto" id="RV22_19">19&#160;</span>Et si quis diminuerit de verbis libri prophetiæ hujus, auferet Deus partem ejus de libro vitæ, et de civitate sancta, et de his quæ scripta sunt in libro isto: <span class="Versetto" id="RV22_20">20&#160;</span>dicit qui testimonium perhibet istorum. Etiam venio cito: amen. Veni, Domine Jesu. <span class="Versetto" id="RV22_21">21&#160;</span>Gratia Domini nostri Jesu Christi cum omnibus vobis. Amen.<a href='#FN318'>‡‡‡</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#RV1_1"><span class="notemark">*</span> 1:1</a> <span class="fk">Incipit</span><span class="ft"> Joannes apostolus et evangelista, a Christo electus atque dilectus, in tanto amore dilectionis uberior habitus est, ut in cœna super pectus ejus recumberet, et ad crucem astanti soli matrem propriam commendasset, ut quem nubere volentem ad amplexum virginitatis asciverat, ipsi etiam custodiendam virginem tradidisset. Hic itaque cum propter verbum Dei et testimonium Jesu Christi in Pathmos insulam sortiretur exsilium, illic ab eodem Apocalypsis præostensa describitur, ut sicut in principio canonis, id est libri Geneseos, incorruptibile principium prænotatur, ita etiam incorruptibilis finis per virginem in Apocalypsi redderetur, dicens: Ego sum Alpha et Omega, initium et finis. Hic est Joannes, qui sciens supervenisse sibi diem egressionis de corpore, convocatis in Epheso discipulis, descendit in defossum sepulturæ suæ locum, orationeque completa, reddidit spiritum tam a dolore mortis factus extraneus, quam a corruptione carnis noscitur alienus. Cujus tamen Scripturæ dispositio, vel libri ordinatio, ideo a nobis per singula non exponitur, ut nescientibus inquirendi desiderium collocetur et quærentibus laboris fructus, et Deo magisterii doctrina servetur. </span><span class="fk">Argumentum</span><span class="ft"> Incipit Apocalypsis Joannis tot habet sacramenta quot verba. Parum dixi, et pro merito voluminis laus omnis inferior est. In verbis singulis multiplices latent intelligentiæ. </span><span class="fk">Apocalypsis Jesu Christi. </span><span class="ft"> Præparat auditores, redditque eos benevolos et attentos, sicut et ibi: </span><span class="fk">Joannes septem Ecclesiis quæ sunt in Asia. Quam dedit. </span><span class="ft"> Secundum humanitatem Christus accipit eam a Patre et Verbo sibi conjuncto hypostatice, et a Spiritu sancto. </span><span class="fk">Quæ oportet fieri. </span><span class="ft"> Quasi dicat: Inevitabile est quin fiant, et utile est ut fiant. Oportet ut servi patiantur tribulationes cito. </span><span class="fk">Cito. </span><span class="ft"> Dicit </span><span class="fk">cito, </span><span class="ft"> ut seipsos parent, ne sit grave pati. Cito finiendi sunt labores, et præmia danda. Brevis labor, festinata gloria.</span></p>
  </aside>

  <aside id="FN2">
    <p class="f"><a class="notebackref" href="#RV1_2"><span class="notemark">†</span> 1:2</a> <span class="fk">Qui testimonium perhibuit. </span><span class="ft"> Qui testatur esse vera verba ipsius Christi habita tam de Verbo, id est Divinitate, quam de humanitate Jesu Christi. </span><span class="fk">Verbo Dei. </span><span class="ft"> Filius vocatur Verbum Dei, quia per eum manifestatus est in mundo Pater. </span><span class="fk">In his quæ vidit. </span><span class="ft"> In his quæ corporaliter vidit, ut passum et mortuum, sola mente, ut fuisse cum Patre ante omnia.</span></p>
  </aside>

  <aside id="FN3">
    <p class="f"><a class="notebackref" href="#RV1_3"><span class="notemark">‡</span> 1:3</a> <span class="fk">Beatus. </span><span class="ft"> Christus dedit hæc mihi, beatus autem quia me acceperit. </span><span class="fk">Beatus, </span><span class="ft"> quia hæc Apocalypsis est Jesu Christi, etc. </span><span class="fk">Qui legit. </span><span class="ft"> Id est, narrat aliis quæ audivit: quia plures ab uno legente possunt audire; vel, </span><span class="fk">audient, </span><span class="ft"> et in hoc notat auditores, quia plures. Illi soli beati qui audiunt ut mente recondant; et mente recondunt, ut opere compleant; et opere implent, ut vitam æternam possideant. </span><span class="fk">Servat ea. </span><span class="ft"> Non enim auditores legis, sed factores justi sunt. Servat ea, qui fidem Christi et Ecclesiæ non violat, et timet minata, et quærit promissa. Vere beatus est iste, quia nec longa mora laboris, et præmia vicina.</span></p>
  </aside>

  <aside id="FN4">
    <p class="f"><a class="notebackref" href="#RV1_4"><span class="notemark">§</span> 1:4</a> <span class="fk">Septem ecclesiis. </span><span class="ft"> Principaliter illis scribit ecclesiis Asiæ, quibus magister erat constitutus, et per simile aliis. Deus dedit Christo, Christus Joanni, Joannes autem ecclesiis, vel per septem, universæ Ecclesiæ. Quia </span><span class="fk">septem</span><span class="ft"> universitatem significant, vel quia septiformi spiritu illustrantur. </span><span class="fk">In Asia. </span><span class="ft"> Asia est elatio, Ecclesia ergo nunc est in elatione virtutum, vel olim vitiorum. Asia ista non est magna illa tertia pars mundi, sed quædam provincia ubi erant septem civitates, et septem ecclesiæ cum septem episcopis. </span><span class="fk">Gratia vobis. </span><span class="ft"> Præparat auditores in salutatione, et reddit eos benevolos et attentos, sicut et in prologo. </span><span class="fk">Qui est et qui erat. </span><span class="ft"> Æternaliter. Quamvis autem sit natus ex tempore, jam immutabilis est per humanitatem qui olim fuerat corruptibilis. Talis venturus est, etiamsi mundo non apparet talis. </span><span class="fk">Et a septem spiritibus, qui in conspectu. Spiritus. </span><span class="ft"> Idem sonat quod charitas. Unde attribuitur Spiritui remissio peccatorum, et alia dona quæ sunt dona totius Trinitatis, ut intelligamus Trinitatem ex sola dilectione operari. Personam Patris tacet, quia de Deo Creatore nemo mala intellexerat, ponit personam Filii et Spiritus sancti de quibus omnes nascuntur in ecclesiis hæreses. </span><span class="fk">Throni. </span><span class="ft"> Throni Dei sunt angeli ejus et sancti homines in quibus nunc sedet Deus et judicat, ne in futuro judicet.</span></p>
  </aside>

  <aside id="FN5">
    <p class="f"><a class="notebackref" href="#RV1_5"><span class="notemark">**</span> 1:5</a> <span class="fk">Testis fidelis. </span><span class="ft"> Dicit hoc propter desperantes de morte Christi ut illi qui dixerunt: </span><span class="fk">Nos putabamus quod ipse esset redempturus Isræl</span><span class="ft"> Luc. 24.. </span><span class="fk">Primogenitus mortuorum. </span><span class="ft"> Quasi dicat: Vos non terreat, quia surrexit, et est impassibilis. Vel est primus mortificantium se, quia peccatum non fecit. </span><span class="fk">Princeps regum terræ. </span><span class="ft"> Princeps terrenarum potestatum, potens eas removere, et ad utilitatem suorum vel sanctorum permittens impios servire.</span></p>
  </aside>

  <aside id="FN6">
    <p class="f"><a class="notebackref" href="#RV1_6"><span class="notemark">††</span> 1:6</a> <span class="fk">Et fecit nos Deo nostro regnum. </span><span class="ft"> Id est potentes vitiis resistere, </span><span class="fk">et sacerdotes, </span><span class="ft"> id est pro nobis et pro fratribus nosmetipsos Deo offerentes.</span></p>
  </aside>

  <aside id="FN7">
    <p class="f"><a class="notebackref" href="#RV1_7"><span class="notemark">‡‡</span> 1:7</a> <span class="fk">Ecce venit, </span><span class="ft"> etc. Et vere debetis eum glorificare, quia ipse est qui venturus est ad remunerandum. </span><span class="fk">Cum nubibus, </span><span class="ft"> id est cum sanctis: quia nubes fuerunt compluendo aliis doctrinam, et miracula faciendo; vel, sicut in nube ascendit, ita in nube veniet, per quam Dei clementiam intelligimus, qua bonis est refrigerium et illuminatio, malis vero terror et excæcatio. Quod et significatum est per nubem qua educti sunt filii Isræl de Ægypto. </span><span class="fk">Et videbit eum. </span><span class="ft"> Alia translatio habet: </span><span class="fk">Videbit omnis terra talem. </span><span class="ft"> Quasi dicat: Talem videbunt qualem impii venturum esse non credebant. </span><span class="fk">Omnis oculus. </span><span class="ft"> Boni ut lætentur, mali ut confundantur, videbunt. </span><span class="fk">Plangent. </span><span class="ft"> Seu collident super eum impotentes ejus imperio resistere, ad similitudinem lapidis et fictilium. Vel </span><span class="fk">plangent se, </span><span class="ft"> id est dolebunt respicientes eos qui fundati sunt super eum, quia non tantum dolebunt de ipso tormento, quam quod repellentur a tali consortio.</span></p>
  </aside>

  <aside id="FN8">
    <p class="f"><a class="notebackref" href="#RV1_8"><span class="notemark">§§</span> 1:8</a> <span class="fk">Ego sum. </span><span class="ft"> Vere veniet, quia ipse promittit se venturum. Vel præmissa salutatione reddit attentos, quasi dicat: Ne a me hoc dictum, sed ab ipso Christo credatis. </span><span class="fk">Alpha, principium. </span><span class="ft"> Ante quem nullus, vel e quo omnia cœperunt. </span><span class="fk">Omega, finis. </span><span class="ft"> Post quem nullus, vel in quo omnia terminabuntur.</span></p>
  </aside>

  <aside id="FN9">
    <p class="f"><a class="notebackref" href="#RV1_9"><span class="notemark">***</span> 1:9</a> <span class="fk">Ego Joannes. </span><span class="ft"> Finita salutatione, progreditur ad narrationem, imponendo quatuor, personam, locum, causam ipsius loci, tempus, quæ valent ad commendationem ipsius revelationis. </span><span class="fk">Ego Joannes. </span><span class="ft"> Quasi dicat: Scio quia tribulamini, sed exemplo Christi patienter sufferatis, ut sitis participes regni ipsius. </span><span class="fk">Frater vester, </span><span class="ft"> etc., </span><span class="fk">in Christo. </span><span class="ft"> In fidei unitate, et propter illam fidem tribulatus fui, sicut et alii, per quod ad regnum pervenire patienter sustinui, habendo Christum in omnibus exemplum. </span><span class="fk">Pathmos. </span><span class="ft"> Id est fretum, scilicet tribulatio, in qua magis cœlestia a fidelibus aperiuntur. Ecclesia comparatur insulæ, quia sicut insula marinis procellis illiditur, ita Ecclesia persecutionibus marinorum, id est mundanorum, affligitur. </span><span class="fk">Propter verbum Dei. </span><span class="ft"> Id est, propter testimonium divinitati et humanitati exhibitum.</span></p>
  </aside>

  <aside id="FN10">
    <p class="f"><a class="notebackref" href="#RV1_10"><span class="notemark">†††</span> 1:10</a> <span class="fk">In Dominica die. </span><span class="ft"> Solet rerum qualitas ex tempore notari, ut Abraham in fervorem fidei, angelum in meridie vidit; Loth in perditionem Sodomæ vespere; Adam post meridiem audivit vocem Domini; Salomon, non reservaturus, sapientiam nocte suscepit. </span><span class="fk">Audivi post me vocem. </span><span class="ft"> Post se audivit, quia dum de præsentibus eductus in anteriora veræ contemplationis se extenderet, etiam alios respicere admonitus est; vel: post se audit, quia a lege et prophetis prædictum est hoc, id enim intelligit.</span></p>
  </aside>

  <aside id="FN11">
    <p class="f"><a class="notebackref" href="#RV1_11"><span class="notemark">‡‡‡</span> 1:11</a> <span class="fk">Quod vides, scribe. </span><span class="ft"> Communis admonitio fit Joanni, quæ monuit communiter mittere ecclesiæ Asiæ, per quas intelligendæ sunt omnes aliæ Ecclesiæ. Hæc communis admonitio fit usque ibi: </span><span class="fk">Et Angelo Ephesi, </span><span class="ft"> etc. Sive simul et uno intuitu, sive per tempora diversa hanc visionem vidit Joannes, angelus utrumlibet ei conferre potuit. </span><span class="fk">Epheso. </span><span class="ft"> Ephesas </span><span class="fk">voluntas mea</span><span class="ft"> interpretatur, vel </span><span class="fk">lapsus profundus, </span><span class="ft"> vel </span><span class="fk">consilium. </span></p>
  </aside>

  <aside id="FN12">
    <p class="f"><a class="notebackref" href="#RV1_12"><span class="notemark">§§§</span> 1:12</a> <span class="fk">Et conversus sum. </span><span class="ft"> Et quia audivi vocem, conversus sum, etc. </span><span class="fk">Septem candelabra. </span><span class="ft"> Id est septem ecclesias ardentes et illuminatas sapientia divini Verbi. </span><span class="fk">Aurea. </span><span class="ft"> Sicut aurum per ignem probatum, percussionibus extensum candelabrum efficitur, sic Ecclesia tribulationibus purgata, tentationum ictibus in longanimitatem extensa consummatur, et hæc si habeat vocem in ore, et non in opere, candelabrum quidem est, sed non aureum.</span></p>
  </aside>

  <aside id="FN13">
    <p class="f"><a class="notebackref" href="#RV1_13"><span class="notemark">*</span> 1:13</a> <span class="fk">Similem Filio hominis. </span><span class="ft"> Id est angelum in persona Christi, qui jam non dicitur Filius hominis, sed similis, quia jam non moritur. Vel Filio hominis similis, quia non cum peccato, sed in similitudine carnis peccati, apparuit Christus, in quo sunt omnia necessaria ad regimen Ecclesiæ. </span><span class="fk">Podere. </span><span class="ft"> Id est sacerdotali veste, id est carne in qua se obtulit, et quotidie offert, repræsentans se Deo Patri. Vel, poderis est Ecclesia, qua vestitur Deus ut tunica, quæ dicitur talaris, quia usque ad finem mundi duratura est Ecclesia. </span><span class="fk">Præcinctum ad mamillas. </span><span class="ft"> Daniel cinctum renes vidit in Veteri Testamento, quia ibi carnalia constringuntur; hic legimus præcinctum </span><span class="fk">ad mamillas, </span><span class="ft"> quia in Novo Testamento, etiam cogitationes judicantur.</span></p>
  </aside>

  <aside id="FN14">
    <p class="f"><a class="notebackref" href="#RV1_14"><span class="notemark">†</span> 1:14</a> <span class="fk">Capilli erant candidi. </span><span class="ft"> Id est sancti extenuati, et adhærentes ipsi capiti. Vel cogitationes ejus. </span><span class="fk">Tanquam lana. </span><span class="ft"> Sicut lana alba apta est ad quoscunque colores accipiendos, sic sancti ad tribulationes sufferendas. </span><span class="fk">Nix. </span><span class="ft"> Nix candor est immortalitatis, quia candidior omni creatura. </span><span class="fk">Oculi. </span><span class="ft"> Id est dona Spiritus sancti: hæc sunt Christi velut habentis et dantis, sicut Ecclesiæ accipientis; hæc illuminant et faciunt ardere. Vel oculi sunt ipsi spirituales in Ecclesia, vel divina præcepta.</span></p>
  </aside>

  <aside id="FN15">
    <p class="f"><a class="notebackref" href="#RV1_15"><span class="notemark">‡</span> 1:15</a> <span class="fk">Et pedes. </span><span class="ft"> Id est ultimi fideles, qui multis concussionibus non retinebunt priorem naturam, sicut aurichalcum, quod sæpe incenditur, et meliorem accipit colorem. </span><span class="fk">In camino ardenti. </span><span class="ft"> In alia translatione habetur: aurichalco Libani, per quod ostenditur quod in illa regione ubi Dominus crucifixus est, maxime illa tribulatio est valitura. </span><span class="fk">Et vox illius tanquam vox aquarum multarum. </span><span class="ft"> Id est, prædicatio ejus obtinet vim aquæ, quia mundat. Vel, quia hanc vocem receperunt jam multi populi (qui comparantur aquæ propter fluxum) tanto magis vos constare debetis. Vel vox datrix multarum aquarum, id est gratiarum, unde mox sequitur:</span></p>
  </aside>

  <aside id="FN16">
    <p class="f"><a class="notebackref" href="#RV1_16"><span class="notemark">§</span> 1:16</a> <span class="fk">Stellas. </span><span class="ft"> Stellæ sunt episcopi, qui debent aliis lucere verbo et exemplo vitæ, qui etsi peccaverint, stellæ vocantur, secundum quod instituti sunt: quos habet in dextera, id est in potioribus donis, quæ per dexteram significantur. </span><span class="fk">Et ex ore. </span><span class="ft"> Id est Dei inspiratione exivit prædicatio, quæ utrumque secat, in Veteri quidem Testamento carnalia opera, in Novo autem concupiscentias; unde de hoc gladio, qui est verbum Dei, scriptum est: </span><span class="fk">Non enim vos estis qui loquimini, sed spiritus Patris vestri, qui loquitur </span><span class="fk">in vobis. Sicut sol lucet in virtute. </span><span class="ft"> Id est in meridie sine nubibus. Vel, sicut ipse Christus in resurrectione; vel, quando fixus erit in æternum.</span></p>
  </aside>

  <aside id="FN17">
    <p class="f"><a class="notebackref" href="#RV1_17"><span class="notemark">**</span> 1:17</a> <span class="fk">Cecidi. </span><span class="ft"> Id est, projeci curam humanitatis ad similitudinem ultimorum fidelium. </span><span class="fk">Tanquam mortuus. </span><span class="ft"> Mortuus mundo, vivus Deo, et nil terrenitatis cupiens. </span><span class="fk">Dexteram suam. </span><span class="ft"> Scilicet sanctum Spiritum confortantem, id est auxilium suum. </span><span class="fk">Noli timere. </span><span class="ft"> Pati pro me tribulationes et mortem, quia </span><span class="fk">ego</span><span class="ft"> qui non indigebam propter me, cum sim </span><span class="fk">primus et novissimus, fui mortuus et vivus. </span></p>
  </aside>

  <aside id="FN18">
    <p class="f"><a class="notebackref" href="#RV1_18"><span class="notemark">††</span> 1:18</a> <span class="fk">Sum vivens. </span><span class="ft"> Et ideo non terreamini, quia manifeste surrexi, nec amplius moriar. </span><span class="fk">Et habeo. </span><span class="ft"> Et ideo non patiar vos tentari supra quam potestis ferre, quia habeo potestatem super diabolum et super membra ejus. </span><span class="fk">Mortis et inferni. </span><span class="ft"> Diabolus est mors, quia causa est peccati, id est mortis; ministri ejus sunt infernus, in quibus habet locum.</span></p>
  </aside>

  <aside id="FN19">
    <p class="f"><a class="notebackref" href="#RV1_19"><span class="notemark">‡‡</span> 1:19</a> <span class="fk">Quæ oportet fieri post hæc. </span><span class="ft"> In ultimis fidelibus, per quorum exemplum isti multum debent animari.</span></p>
  </aside>

  <aside id="FN20">
    <p class="f"><a class="notebackref" href="#RV1_20"><span class="notemark">§§</span> 1:20</a> <span class="fk">Sacramentum. </span><span class="ft"> Scilicet mysterium, ubi aliud videtur, et aliud intelligitur. Hæc prima visio est de correptione Ecclesiarum. Angelus allegoriam in parte aperit, ut doceat ubique debere requiri.</span></p>
  </aside>

  <aside id="FN21">
    <p class="f"><a class="notebackref" href="#RV2_1"><span class="notemark">*</span> 2:1</a> <span class="fk">Et angelo. </span><span class="ft"> Id est episcopo scribit, de manu cujus peccata subditorum requirit, et sine cujus consensu subditos judicare non præsumit ipse Joannes. </span><span class="fk">Ephesi Ecclesiæ. </span><span class="ft"> Ephesus secundum bene persistentium partem </span><span class="fk">voluntas</span><span class="ft"> interpretatur, quorum operibus Deus delectatur, de quibus proponit, ut per horum exemplum (qui lapsi fuerant) corrigantur. Item Ephesus interpretatur </span><span class="fk">consilium, </span><span class="ft"> id est indigens consilio, sive lapsus profundus, vel voluntas mea. </span><span class="fk">Septem. </span><span class="ft"> Incipit singulares admonitiones, quæ singulæ et universales esse possunt secundum diversa membra cujuslibet ecclesiæ. </span><span class="fk">Non potes sustinere. </span><span class="ft"> Vi humanitatis. Vel, </span><span class="fk">non potes sustinere</span><span class="ft"> quin emendes vel expellas.</span></p>
  </aside>

  <aside id="FN22">
    <p class="f"><a class="notebackref" href="#RV2_2"><span class="notemark">†</span> 2:2</a> <span class="fk">Tentasti eos qui se. </span><span class="ft"> Non tentantur nisi qui intus sunt in Ecclesia.</span></p>
  </aside>

  <aside id="FN23">
    <p class="f"><a class="notebackref" href="#RV2_3"><span class="notemark">‡</span> 2:3</a> <span class="fk">Sustinuisti propter nomen meum. </span><span class="ft"> Hoc non fecisti pro humana laude, sed propter nomen meum glorificandum. </span><span class="fk">Et non defecisti. </span><span class="ft"> Notat causam humani defectus fuisse nisi auxilium prævenisset.</span></p>
  </aside>

  <aside id="FN24">
    <p class="f"><a class="notebackref" href="#RV2_4"><span class="notemark">§</span> 2:4</a> <span class="fk">Sed habeo adversum te quod charitatem. </span><span class="ft"> Vel episcopus in persona sua, affectus tædio vitiorum reprehenditur in subditis, vel subditi amore terrenorum delinquere inveniuntur. Heli sacerdos fuit bonus, et tamen damnatus est quia filios corrigere nolebat.</span></p>
  </aside>

  <aside id="FN25">
    <p class="f"><a class="notebackref" href="#RV2_5"><span class="notemark">**</span> 2:5</a> <span class="fk">Movebo candelabrum. </span><span class="ft"> Auferam virtutes et dona Spiritus sancti, per quæ sunt constituta candelabra.</span></p>
  </aside>

  <aside id="FN26">
    <p class="f"><a class="notebackref" href="#RV2_6"><span class="notemark">††</span> 2:6</a> <span class="fk">Sed hoc habes bonum. </span><span class="ft"> Quamvis hoc est adversum te, tamen non desperes, quia habes bonum. </span><span class="fk">Facta Nicolaitarum. </span><span class="ft"> Id est, communem usum mulierum, et comestionem idolothitorum.</span></p>
  </aside>

  <aside id="FN27">
    <p class="f"><a class="notebackref" href="#RV2_7"><span class="notemark">‡‡</span> 2:7</a> <span class="fk">Qui habet aurem. </span><span class="ft"> Cur audiendum? quia perseveranti Christus est lignum vitæ, quia umbraculum et robur et dans fructum, id est corpus et sanguinem et hic et maxime in futuro.</span></p>
  </aside>

  <aside id="FN28">
    <p class="f"><a class="notebackref" href="#RV2_8"><span class="notemark">§§</span> 2:8</a> <span class="fk">Smyrnæ. </span><span class="ft"> Smyrna </span><span class="fk">canticum</span><span class="ft"> interpretatur, vel </span><span class="fk">quasi myrrha: </span><span class="ft"> etiam canticum in quibus delectatur, myrrha sic est amara ut etiam corpora a putredine servet. </span><span class="fk">Hæc dicit primus. </span><span class="ft"> Talem describit Christum quod valeat ad consolationem eorum quibus tribulationes ingeruntur. </span><span class="fk">Hæc dicit primus. </span><span class="ft"> Quasi dicat: Ne deficiatis vos, quia ego tantus propter vos passus sum mortem, de qua resurrexi. Hoc idem exspectetis et vos.</span></p>
  </aside>

  <aside id="FN29">
    <p class="f"><a class="notebackref" href="#RV2_10"><span class="notemark">***</span> 2:10</a> <span class="fk">Aliquos ex vobis. </span><span class="ft"> Hic patet quod non de uno solo, sed de pluribus intelligatur. </span><span class="fk">Ut </span><span class="fk">tentemini. </span><span class="ft"> Id est, ut probemini, vel despecti habeamini a diabolo et membris ejus. </span><span class="fk">Diebus decem. </span><span class="ft"> Id est tempore illius belli. Deus enim suos ad bella mittens, Decalogo armat. Vel decem diebus, id est, toto hoc tempore in quo per septem dies contra tria principalia vitia pugnatur, avaritiam, cupiditatem, vanam gloriam.</span></p>
  </aside>

  <aside id="FN30">
    <p class="f"><a class="notebackref" href="#RV2_11"><span class="notemark">†††</span> 2:11</a> <span class="fk">A morte secunda. </span><span class="ft"> Prima mors animæ est in peccatis, secunda in pœnis: prima mors corporis, quando dissolvitur; secunda, quando damnabitur in judicio.</span></p>
  </aside>

  <aside id="FN31">
    <p class="f"><a class="notebackref" href="#RV2_12"><span class="notemark">‡‡‡</span> 2:12</a> <span class="fk">Rhomphæam. </span><span class="ft"> Exigit ut isti hunc gladium habeant in electione bonorum et reprobatione malorum.</span></p>
  </aside>

  <aside id="FN32">
    <p class="f"><a class="notebackref" href="#RV2_13"><span class="notemark">§§§</span> 2:13</a> <span class="fk">Non negasti fidem meam. </span><span class="ft"> Tribulatio justis illuminatio est, contumacibus correptio, obstinatis excæcatio.</span></p>
  </aside>

  <aside id="FN33">
    <p class="f"><a class="notebackref" href="#RV2_14"><span class="notemark">*</span> 2:14</a> <span class="fk">Balaam. </span><span class="ft"> Per Balaam intelligendi sunt hæretici qui docent terrenos principes qualiter subvertant cultores veri Dei. Vel Balaam, id est dæmones, qui docent carnem decipere animas videntes Deum.</span></p>
  </aside>

  <aside id="FN34">
    <p class="f"><a class="notebackref" href="#RV2_15"><span class="notemark">†</span> 2:15</a> <span class="fk">Doctrinam Nicolaitarum. </span><span class="ft"> Ideo repetit de Nicolaitis, ut ad pœnitentiam invitet, quod non fecit.</span></p>
  </aside>

  <aside id="FN35">
    <p class="f"><a class="notebackref" href="#RV2_17"><span class="notemark">‡</span> 2:17</a> <span class="fk">Manna. </span><span class="ft"> Per manna intellige æternam gloriam de qua omnes dicent. Quid est hoc? </span><span class="fk">Quoniam nec oculus vidit, nec auris audivit</span><span class="ft"> I Cor. 2., etc. </span><span class="fk">Et dabo ei. </span><span class="ft"> In Daniele scriptum est: </span><span class="fk">Abscisus est lapis sine manibus</span><span class="ft"> Dan. 1.. In Proverbiis: </span><span class="fk">Gemma gravissima exspectatio præstolantis</span><span class="ft"> Prov. 17.. Idem corpus solidum per ipsum lucidum, candidum virtutibus et spe immortalitatis. </span><span class="fk">Et in calculo. </span><span class="ft"> Vel super baptismum adde martyrium, cujus vim non intelligit hypocrita qui pro laude hominum patitur. </span><span class="fk">Scriptum. </span><span class="ft"> Quinque litteris, scilicet quinque vulneribus cum quibus ostensum fuit corpus ejus in cruce, quod martyr fuit.</span></p>
  </aside>

  <aside id="FN36">
    <p class="f"><a class="notebackref" href="#RV2_19"><span class="notemark">§</span> 2:19</a> <span class="fk">Novi opera tua, </span><span class="ft"> etc. Filius dona Spiritus sancti habet, id est, dat cui vult, vel aufert. Ideo videant isti qui jam receperunt illa dona, ne per consensum malorum perdant ea. Vel intellige charitatem et fidem, ut sit ordo retrogradus; non enim prius est charitas quam fides. Prius fides, ex fide charitas, ex charitate bona opera.</span></p>
  </aside>

  <aside id="FN37">
    <p class="f"><a class="notebackref" href="#RV2_20"><span class="notemark">**</span> 2:20</a> <span class="fk">Fornicari. </span><span class="ft"> Fornicatio dicitur quadriformis in animo, </span><span class="fk">Si videris mulierem ad concupiscendam </span><span class="fk">eam</span><span class="ft"> Matth. 5., etc. In actu ipso, in amore terrenorum, in cultu idolorum.</span></p>
  </aside>

  <aside id="FN38">
    <p class="f"><a class="notebackref" href="#RV2_24"><span class="notemark">††</span> 2:24</a> <span class="fk">Non mittam. </span><span class="ft"> Quidam pseudo terrebant eos dicendo quod adhuc missurus erat Dominus majores tribulationes quam passi essent: contra hoc dicit, quod non mittet.</span></p>
  </aside>

  <aside id="FN39">
    <p class="f"><a class="notebackref" href="#RV3_1"><span class="notemark">*</span> 3:1</a> <span class="fk">Et angelo Ecclesiæ Sardis. </span><span class="ft"> Sardis </span><span class="fk">principium pulchritudinis</span><span class="ft"> interpretatur, et per hoc is significatur qui primum nihil vel parum virtutis habet, deinde fit turpis per vitia; vel intelliguntur hypocritæ qui extra pulchri, intus deformes. </span><span class="fk">Scio opera tua. </span><span class="ft"> Et scio quod in omnibus operibus tuis quæris humanam laudem.</span></p>
  </aside>

  <aside id="FN40">
    <p class="f"><a class="notebackref" href="#RV3_2"><span class="notemark">†</span> 3:2</a> <span class="fk">Esto vigilans. </span><span class="ft"> Ideo vigila, quia licet sis mente immotus, vel in mente laudabilis, non es tamen perfectus, nisi cæteros excites, et non est satis Christum confiteri, nisi etiam opera feceris. </span><span class="fk">Non enim invenio opera tua plena. </span><span class="ft"> Dum es sine charitate, vel pro laude, vel quia committis criminale.</span></p>
  </aside>

  <aside id="FN41">
    <p class="f"><a class="notebackref" href="#RV3_3"><span class="notemark">‡</span> 3:3</a> <span class="fk">In mente ergo habe. </span><span class="ft"> Id est, recordare qualiter fidem Christi in baptismate perceperis: ubi promisisti renuntiaturum te diabolo et omnibus pompis ejus. Recordare etiam quod a doctoribus fidei Christianæ qualiter te vivere oportet audivisti: et serva quod audisti, et pœnitentiam age, eo quod a bonis operibus tandiu torpuisti. </span><span class="fk">Audieris</span><span class="ft"> a sanctis Patribus, quia, </span><span class="fk">qui in uno offendit, omnium reus est; </span><span class="ft"> unde, </span><span class="fk">charitatem autem non habeam, nihil sum</span><span class="ft"> Jac. 2..</span></p>
  </aside>

  <aside id="FN42">
    <p class="f"><a class="notebackref" href="#RV3_4"><span class="notemark">§</span> 3:4</a> <span class="fk">Non inquinaverunt vestimenta sua. </span><span class="ft"> Vestes immortalitatis et innocentiæ, quas acceperunt in baptismo, vel, sua bona opera.</span></p>
  </aside>

  <aside id="FN43">
    <p class="f"><a class="notebackref" href="#RV3_5"><span class="notemark">**</span> 3:5</a> <span class="fk">Non delebo. </span><span class="ft"> Delet reprobos, secundum illud: </span><span class="fk">Induravit Dominus cor Pharaonis</span><span class="ft"> Exod. 10.. </span><span class="fk">De libro vitæ. </span><span class="ft"> Liber vitæ præscientia Dei est, in qua omnia continentur. </span><span class="fk">Confitebor nomen ejus, </span><span class="ft"> dicens: </span><span class="fk">Venite, benedicti Patris mei</span><span class="ft"> Matth. 25.. Vel hic, </span><span class="fk">Dedistis mihi manducare et bibere. </span></p>
  </aside>

  <aside id="FN44">
    <p class="f"><a class="notebackref" href="#RV3_7"><span class="notemark">††</span> 3:7</a> <span class="fk">Hæc dicit. </span><span class="ft"> Quasi dicat: Labora de conversione fratrum sicut cœpisti: quia in eo quod promisi, </span><span class="fk">quodcunque petieritis Patrem in nomine meo, dabit vobis</span><span class="ft"> Joan. 14., sum verax in promissis, unde scire potestis quod multos congregabo vobis sicut desideratis. </span><span class="fk">Claudit. </span><span class="ft"> Ut quæramus, </span><span class="fk">aperit, </span><span class="ft"> ut inveniamus, ut inquisitor fructum accipiat sudoris sui, et largitor gratias suæ bonitatis habeat.</span></p>
  </aside>

  <aside id="FN45">
    <p class="f"><a class="notebackref" href="#RV3_8"><span class="notemark">‡‡</span> 3:8</a> <span class="fk">Ecce dedi coram te. </span><span class="ft"> Merito dedi, quia aperte non poteras habere per te, quia modicam habes virtutem. </span><span class="fk">Ostium. </span><span class="ft"> Per ostium, quod dicitur ab obstando, intelliguntur corda hominum prius dura. Vel intelligere potes Scripturas obscuras. Vel Christum, qui est verum ostium ad vitam, unde discipuli prohibiti loqui et cæsi dixerunt: </span><span class="fk">Non possumus quæ vidimus non loqui</span><span class="ft"> Act. 4..</span></p>
  </aside>

  <aside id="FN46">
    <p class="f"><a class="notebackref" href="#RV3_9"><span class="notemark">§§</span> 3:9</a> <span class="fk">Judæos. </span><span class="ft"> Hoc nomen perdiderunt dum de Christo dixerunt: </span><span class="fk">Hunc nescimus</span><span class="ft"> Joan. 9.. </span><span class="fk">Mentiuntur. </span><span class="ft"> Nituntur comprobare verbis et quibusdam simulationibus. </span><span class="fk">Ecce faciam illos ut veniant. </span><span class="ft"> Parati imitari opera tua per similitudinem humilitatis tuæ. </span><span class="fk">Scient. </span><span class="ft"> Extra positi non crediderunt Deum diligere Ecclesiam quam permittebat affligi, sed nunc faciet fidem dilectionis, id est certitudinem, ne succumbatis, quia venio ad remunerandum.</span></p>
  </aside>

  <aside id="FN47">
    <p class="f"><a class="notebackref" href="#RV3_10"><span class="notemark">***</span> 3:10</a> <span class="fk">Servasti verbum patientiæ meæ. </span><span class="ft"> Præceptum de patientia quod in me ostendi, orans pro persecutoribus. </span><span class="fk">Ab hora tentationis, </span><span class="ft"> vel generalis persecutionis in Christianos statim post Neronem futuræ, vel ultimo tempore Antichristi. </span><span class="fk">Tentare habitantes in terra. </span><span class="ft"> Sicut in sequentibus sexto sæpius ordine, sic et hic in sexto angelo novissima designatur persecutio, in qua quidam Judæorum sunt decipiendi: quidam Eliæ monitis legem spiritualiter impleturi, hostem credunt victuri.</span></p>
  </aside>

  <aside id="FN48">
    <p class="f"><a class="notebackref" href="#RV3_11"><span class="notemark">†††</span> 3:11</a> <span class="fk">Ecce venio cito. </span><span class="ft"> Quasi dicat: Tentatio vero veniet, sed ne succumbatis, quia venio ad remunerandum.</span></p>
  </aside>

  <aside id="FN49">
    <p class="f"><a class="notebackref" href="#RV3_12"><span class="notemark">‡‡‡</span> 3:12</a> <span class="fk">Columnam in templo. </span><span class="ft"> Firmum in se et sustentantem alios verbo et exemplo. </span><span class="fk">Non egredietur. </span><span class="ft"> Cum sit Deo certus numerus suorum, si quis labitur, alius misericordia ejus subinducitur, sicut per superbiam Judæorum gentilitas subintravit. Filius junior, id est gentilium populus, exierat, sed morte vituli saginati, id est cruore Christi, reconciliatus non exibit amplius. </span><span class="fk">Novæ. </span><span class="ft"> Ubi nihil vetustatis, sed plena visio pacis. </span><span class="fk">De cœlo. </span><span class="ft"> De conformitate cœlestium creaturarum.</span></p>
  </aside>

  <aside id="FN50">
    <p class="f"><a class="notebackref" href="#RV3_14"><span class="notemark">§§§</span> 3:14</a> <span class="fk">Testis, </span><span class="ft"> eorum quæ audivit a Patre intrepidus. Vel, cui fides est adhibenda in omnibus. Vel, testis operum nostrorum apud Patrem. </span><span class="fk">Et verus. </span><span class="ft"> Veritas est, quia per eum promissa Patris complentur.</span></p>
  </aside>

  <aside id="FN51">
    <p class="f"><a class="notebackref" href="#RV3_15"><span class="notemark">*</span> 3:15</a> <span class="fk">Neque frigidus es, neque calidus, </span><span class="ft"> quia neque omnino fidem ignoras, neque aperte negas acceptam. </span><span class="fk">Utinam frigidus. </span><span class="ft"> Non optat eum frigidum simpliciter, sed talem de quo major spes habeatur.</span></p>
  </aside>

  <aside id="FN52">
    <p class="f"><a class="notebackref" href="#RV3_16"><span class="notemark">†</span> 3:16</a> <span class="fk">Incipiam te evomere. </span><span class="ft"> Rem mirabilem dicturus, quod tepidi excommunicandi essent, quia ab hominibus boni credebantur, dicit se veracem in omnibus, ut in hoc sibi credatur, et si illi resipiscere voluerint, promittit conservationem, quia dedit primam fidem. </span><span class="fk">Ex ore meo. </span><span class="ft"> De ore evomitur qui in deteriora præcipitatur vel qui impœnitens moritur.</span></p>
  </aside>

  <aside id="FN53">
    <p class="f"><a class="notebackref" href="#RV3_17"><span class="notemark">‡</span> 3:17</a> <span class="fk">Dives sum, </span><span class="ft"> scientiæ divinæ, vel sæcularis.</span></p>
  </aside>

  <aside id="FN54">
    <p class="f"><a class="notebackref" href="#RV3_18"><span class="notemark">§</span> 3:18</a> <span class="fk">Suadeo tibi emere a me aurum ignitum probatum. </span><span class="ft"> Quia talia opera non perducent ad salutem. </span><span class="fk">Non appareat confusio. </span><span class="ft"> Melius est hic erubescere coram paucis, quam in futuro coram omnibus. </span><span class="fk">Collyrio. </span><span class="ft"> Oculi, ut videamus, inunguntur, cum ad cognoscendum veri luminis claritatem, intellectus nostri aciem medicamine bonæ operationis adjuvamus. </span><span class="fk">Præceptum Domini illuminans oculos</span><span class="ft"> Psal. 18.. Vel inunge dono Spiritus sancti mentem quam terrena concluserant.</span></p>
  </aside>

  <aside id="FN55">
    <p class="f"><a class="notebackref" href="#RV3_20"><span class="notemark">**</span> 3:20</a> <span class="fk">Ecce ego sto ad ostium et pulso. Si </span><span class="fk">quis audierit, </span><span class="ft"> etc. Exspecto, vel inspiro, vel per prædicatores voco.</span></p>
  </aside>

  <aside id="FN56">
    <p class="f"><a class="notebackref" href="#RV3_21"><span class="notemark">††</span> 3:21</a> <span class="fk">Sedere mecum in throno meo. </span><span class="ft"> Judicare in illis in quibus sedeo et judico. Hæc de prælatis, et, per prælatos, de subditis. </span><span class="fk">Sicut et ego vici et sedi cum Patre meo in throno ejus. </span><span class="ft"> Hoc ita dicit, quia victoria et sessio Christi est causa victoriæ et sessionis Christianorum.</span></p>
  </aside>

  <aside id="FN57">
    <p class="f"><a class="notebackref" href="#RV4_1"><span class="notemark">*</span> 4:1</a> <span class="fk">Post hæc vidi. </span><span class="ft"> In hac secunda visione agit de sedente in throno, et de ornatu ejus, et de agno aperiente librum, id est divinam dispositionem de reparatione humani generis, et de solvente septem sigilla, id est obscuritates, ut cum viderimus Deum tantam intelligentiam Scripturarum impendisse hominibus, grati ei simus, nec pro eo pati formidemus. </span><span class="fk">In cœlo. </span><span class="ft"> Id est in Scriptura, quæ est via ad vitam, vel Christus est ostium, cujus mysteria, ante clausa, modo sunt aperta his qui fide et opere sunt cœlum. </span><span class="fk">Tanquam tubæ loquentis mecum. </span><span class="ft"> Non dissentientis a rationalitate mea, dando rationes has. </span><span class="fk">Ostendam tibi. </span><span class="ft"> Dictis iis quæ jam præterierunt, dicit etiam ea quæ adhuc oportet fieri, utpote in eodem statu quo cœperint, permansura. Vel, post correctionem oportet videre secreta per quæ animentur in prælia. Vel, </span><span class="fk">quæ oportet fieri cito post hæc, </span><span class="ft"> id est in ultimis fidelibus. Vel, </span><span class="fk">post hæc fui in spiritu. </span></p>
  </aside>

  <aside id="FN58">
    <p class="f"><a class="notebackref" href="#RV4_2"><span class="notemark">†</span> 4:2</a> <span class="fk">Statim fui. </span><span class="ft"> Non repugnavi, sed abjeci curam totius terrenitatis. </span><span class="fk">Et ecce sedes. </span><span class="ft"> In quibus sedet Deus et judicat, et etiam subditos quorum quidam ita sunt apti, ut competenter Deus sedeat et requiescat in eis. </span><span class="fk">Sedens. </span><span class="ft"> Christus supra dicebatur inter candelabra ambulans, nunc sedens, id est judicans merita singulorum, de quo digne facit hic memoriam, quos hortatus est ad pugnam.</span></p>
  </aside>

  <aside id="FN59">
    <p class="f"><a class="notebackref" href="#RV4_3"><span class="notemark">‡</span> 4:3</a> <span class="fk">Qui sedebat. </span><span class="ft"> Ubi tantum boni sunt, non est opus judicare, id est discernere; ubi boni et mali, ibi discretione opus est. </span><span class="fk">Similis erat aspectui. </span><span class="ft"> Prius incognitus per carnem mundo apparuit, confringens inimicos, robur suis tribuens. </span><span class="fk">Jaspidis et sardinis. </span><span class="ft"> Per colorem duorum lapidum, notat Deum et hominem. </span><span class="fk">Smaragdinæ. </span><span class="ft"> Per colorem viridem smaragdi, qui color est aquaticus, baptismus intelligitur. Per ruborem ejusdem, dona Spiritus sancti in baptismo accepta, per quæ comburuntur peccata.</span></p>
  </aside>

  <aside id="FN60">
    <p class="f"><a class="notebackref" href="#RV4_4"><span class="notemark">§</span> 4:4</a> <span class="fk">Viginti quatuor seniores. </span><span class="ft"> Duodecim prophetæ, duodecim apostoli, quamvis plures utriusque ordinis. </span><span class="fk">Circumamicti stolis albis. </span><span class="ft"> Peccata justorum teguntur, et ipsi albent virtutibus. </span><span class="fk">Coronæ. </span><span class="ft"> Id est victoria per sapientiam et charitatem etiam ad inimicos.</span></p>
  </aside>

  <aside id="FN61">
    <p class="f"><a class="notebackref" href="#RV4_5"><span class="notemark">**</span> 4:5</a> <span class="fk">De throno. </span><span class="ft"> Id est Ecclesia, id est aqua pluit fulgura, id est miracula quæ terrent, et illuminant. </span><span class="fk">Septem spiritus. </span><span class="ft"> Lampades sunt dona Spiritus sancti, quæ accendunt et illuminant, parata omnibus illis qui sunt sedes Dei.</span></p>
  </aside>

  <aside id="FN62">
    <p class="f"><a class="notebackref" href="#RV4_6"><span class="notemark">††</span> 4:6</a> <span class="fk">In conspectu. </span><span class="ft"> Quia intelligunt sacramentum et rem sacramenti, nec recipiunt nisi quos idoneos viderint et cognoverint. </span><span class="fk">Mare vitreum. </span><span class="ft"> Baptismus sinceritate fidei lucidus post quem tribulationis igne electa ducuntur ad firmitatem bonorum operum, sicut ex aqua durescit chrystallus. </span><span class="fk">In medio. </span><span class="ft"> Planitiem quamdam apparuisse describit ad similitudinem magni judicis, qui habet plateam latam et spatiosam, ubi sedet et judicat judicia. </span><span class="fk">Sedis. </span><span class="ft"> Nomine sedis intelligitur Jerusalem, vel sustentatores, ut homo, ut vitulus, ut leo, ut aquila. </span><span class="fk">Quatuor. </span><span class="ft"> Propter officium quadrifariæ prædicationis. </span><span class="fk">Animalia. </span><span class="ft"> Hæc bene repræsentant Christum, qui natus est, passus, resurgens, ascendens. Fideles quoque rationales et mansueti sunt, ut homo. Sine terrore terentes adversa; ut leo; sese mortificantes, ut vitulus; cœlestia petentes, ut aquila. </span><span class="fk">Plena oculis. </span><span class="ft"> Memores præteritorum peccatorum, et caventes sibi in futurum, vel habentes cognitionem de his quæ Deus fecit vel facturus est in fine mundi, vel placent Deo et hominibus.</span></p>
  </aside>

  <aside id="FN63">
    <p class="f"><a class="notebackref" href="#RV4_7"><span class="notemark">‡‡</span> 4:7</a> <span class="fk">Leoni. </span><span class="ft"> Leo mortuus nascitur, die tertia voce Patris vivificatur. Sic et Christus die tertia resurrexit, et resurgere oportuit, quia mortuus fuit, et mori oportuit, quia homo, et mortuus resurgere voluit ac potuit, quia aquila, id est Deus.</span></p>
  </aside>

  <aside id="FN64">
    <p class="f"><a class="notebackref" href="#RV4_8"><span class="notemark">§§</span> 4:8</a> <span class="fk">Et quatuor animalia singula eorum habebant alas senas, </span><span class="ft"> ad hoc ut ista de Christo prædicarent in quibus bene instructi erant. </span><span class="fk">Alas senas. </span><span class="ft"> Prima ala, lex naturalis; secunda, lex Moysi; tertia, prophetæ; quarta, Evangelium; quinta, institutiones apostolorum; sexta, quorumcunque decreta, ut Augusti, Gregorii, Ambrosii, per quos Ecclesia alta petit: et a quibus prædicatores accipiunt totius prædicationis fundamentum. Vel sex alæ cognitio operum Dei factorum sex diebus, quorum notitiam in altum sublevant qui in eis bene operantur. </span><span class="fk">In circuitu et intus. </span><span class="ft"> Per litteram, simplices; per allegoriam, perfectiores ea animalia instruunt, et in medio et in finibus terræ illuminant. </span><span class="fk">Plena sunt oculis. </span><span class="ft"> Quia se mundos servant et alios exemplo informant. Vel, </span><span class="fk">plena sunt oculis intus, </span><span class="ft"> id est conscientia mundi: </span><span class="fk">et in circuitu, </span><span class="ft"> id est in conspectu hominum irreprehensibiles. </span><span class="fk">Qui venturus est. </span><span class="ft"> Filius corporaliter apparebit, tota Deitas fidelibus se suo modo manifestabit.</span></p>
  </aside>

  <aside id="FN65">
    <p class="f"><a class="notebackref" href="#RV4_9"><span class="notemark">***</span> 4:9</a> <span class="fk">Et benedictionem, </span><span class="ft"> supernæ remunerationis, vel in exaltatione, </span><span class="fk">ut ei omne genu flectatur cœlestium, terrestrium et infernorum</span><span class="ft"> Philip. 2..</span></p>
  </aside>

  <aside id="FN66">
    <p class="f"><a class="notebackref" href="#RV4_10"><span class="notemark">†††</span> 4:10</a> <span class="fk">Et adorabant. </span><span class="ft"> Quod a se non habebant, ab illo requirebant voce et opere. </span><span class="fk">Dicentes. </span><span class="ft"> In secreto cordis attribuentes Deo victoriam vitiorum et tribulationum.</span></p>
  </aside>

  <aside id="FN67">
    <p class="f"><a class="notebackref" href="#RV4_11"><span class="notemark">‡‡‡</span> 4:11</a> <span class="fk">Creasti omnia. </span><span class="ft"> Ideo omnia ad te referenda, quia omnia a te habent initium. Invisibilia etiam vel angelos et animas, ut spirituales esse dicit, cum de impiis facit pios spiritualiter creatos. </span><span class="fk">Propter voluntatem tuam. </span><span class="ft"> Et non de subito. </span><span class="fk">Et quod factum est, in ipso vita erat</span><span class="ft"> Joan. 1.. </span><span class="fk">Erant. </span><span class="ft"> In mente, priusquam formarentur in opere. </span><span class="fk">Creata sunt. </span><span class="ft"> Visibiliter exsistendo. Omnia ergo fuerunt ab æterno secundum quod erant in mente divina, sed esse incœperunt in tempore per creationem.</span></p>
  </aside>

  <aside id="FN68">
    <p class="f"><a class="notebackref" href="#RV5_1"><span class="notemark">*</span> 5:1</a> <span class="fk">Et vidi in dextera sedentis. </span><span class="ft"> Per dexteram intelligo Filium, per quem omnia fecit Deus Pater, ad quem totius libri intentio dirigitur. </span><span class="fk">Librum. </span><span class="ft"> Id est duo Testamenta quæ sunt idem liber. </span><span class="fk">Foris. </span><span class="ft"> Significans Vetus quod forinseca promittit. </span><span class="fk">Intus, </span><span class="ft"> Novum significans quod evidenter sæpe promittit beatitudinem. </span><span class="fk">Signatum. </span><span class="ft"> Factæ sunt scripturæ prophetarum clausæ, et obscuræ, sed per Christum postea sunt apertæ. </span><span class="fk">Sigillis. </span><span class="ft"> Id est universis obscuritatibus, vel clausus septiformi spiritu, per quem fides aperitur. </span><span class="fk">Septem. </span><span class="ft"> Dicit, quia (ut sequentibus determinabit) illa sunt septem sigilla, scilicet album esse equum et rufum et nigrum, etc.: quæ aperta et nota fuerunt in exordio Ecclesiæ, quæ fuit albus equus supra quem sedit Christus, et doctrina et exemplo munivit, quam rufus equus impugnavit.</span></p>
  </aside>

  <aside id="FN69">
    <p class="f"><a class="notebackref" href="#RV5_2"><span class="notemark">†</span> 5:2</a> <span class="fk">Angelum. </span><span class="ft"> Sancti et antiqui Veteris Testamenti patres intellexeruut aliquando a Deo dispositam reparationem Jerusalem: et quando fieret, videre exoptabant, sed quomodo fieret ignorabant, donec scilicet revelavit quibusdam antequam fieret. </span><span class="fk">Prædicantem. </span><span class="ft"> Inquirentem, et aliis annuntiantem et præ nimio desiderio, tandiu differri conquerentem. </span><span class="fk">Aperire librum. </span><span class="ft"> Divinam dispositionem, et universas obscuritates Scripturarum tollere.</span></p>
  </aside>

  <aside id="FN70">
    <p class="f"><a class="notebackref" href="#RV5_4"><span class="notemark">‡</span> 5:4</a> <span class="fk">Flebam multum. </span><span class="ft"> Hoc dicitur in persona priorum et antiquorum patrum, eo quod non intelligebant, vel dilatam reparationem dolebant, unde: </span><span class="fk">Multi reges et prophetæ voluerunt videre</span><span class="ft"> Luc. 10., etc.</span></p>
  </aside>

  <aside id="FN71">
    <p class="f"><a class="notebackref" href="#RV5_5"><span class="notemark">§</span> 5:5</a> <span class="fk">Et unus de senioribus. </span><span class="ft"> Quilibet propheta Christi adventum annuntiando consolatur alios. </span><span class="fk">Vicit leo. </span><span class="ft"> Leo dum fugatur, per montes fugit, et nodo quem habet in cauda vestigia delet, ne inveniatur: ita Christus fugit per montes, id est, divinitas Judæos latuit, assumpta carne divinitatem texit, ne posset agnosci. Leo dormit apertis oculis, ita Christus exspiravit divinitate vivente.</span></p>
  </aside>

  <aside id="FN72">
    <p class="f"><a class="notebackref" href="#RV5_6"><span class="notemark">**</span> 5:6</a> <span class="fk">Et ecce in medio throni. </span><span class="ft"> Ecclesia, quæ a Christo tanquam thronus possidetur, tanquam animalia pascitur, tanquam seniores in judicio potestatis honoratur, ipsa super Christum ædificata in septem cornibus fortitudinis, regno exaltatur, in septem oculis, signis et virtutibus illuminatur. </span><span class="fk">Tanquam occisum. </span><span class="ft"> Quia etsi fuerit mortuus, ex virtute tamen Dei vivit. Vel inter suos tanquam occisus est, in quibus quotidie mortificatur. </span><span class="fk">Cornua septem, </span><span class="ft"> etc. Quia dat regnum, quod in cornibus notatur. Oculos, quia illuminat. Vel cornua sunt eminentiores sancti, in capite Christo fundati, carnem excedentes.</span></p>
  </aside>

  <aside id="FN73">
    <p class="f"><a class="notebackref" href="#RV5_8"><span class="notemark">††</span> 5:8</a> <span class="fk">Ceciderunt coram agno. </span><span class="ft"> Humilia de se senserunt, quod ipsum imitantur, unde sequitur. </span><span class="fk">Habentes singuli citharas. </span><span class="ft"> Mortificationes vitiorum et concupiscentiarum. In cithara lignum et chordæ: per lignum crux Christi, per chordas caro sanctorum, quæ tenditur in ligno, dum diversis tormentis eumdem sonum reddentes crucem Christi imitantur.</span></p>
  </aside>

  <aside id="FN74">
    <p class="f"><a class="notebackref" href="#RV5_9"><span class="notemark">‡‡</span> 5:9</a> <span class="fk">Cantabant canticum. </span><span class="ft"> Cum exsultatione Novum Testamentum Ecclesia opere profitetur, dum in morte ejus baptizat. </span><span class="fk">Tribu. </span><span class="ft"> Dicitur a tribus ordinibus, in quibus duo et septuaginta linguæ in singulis, quarum multi populi, in populo nationes. Tres ordines salvandorum, Nœ, Daniel, Job. Vel tres ordines gentium, Græci, Hæbræi, Christiani.</span></p>
  </aside>

  <aside id="FN75">
    <p class="f"><a class="notebackref" href="#RV5_11"><span class="notemark">§§</span> 5:11</a> <span class="fk">Vidi. </span><span class="ft"> Non solum animalia et seniores ex officio suo idem attestantes, sed etiam </span><span class="fk">audivi, </span><span class="fk">Vocem angelorum. </span><span class="ft"> Id est supernorum spirituum qui Ecclesiam muniunt et custodiunt, qui de reparato sanctorum consortio gratulantur, qui testimonium perhibent Christo, et in nativitate, quando apparuerunt pastoribus et in passione, et in resurrectione et ascensione testati sunt judicem venturum. Vel angeli sunt minores subditi in Ecclesia, angelicam vitam ducentes, qui circumdant et honorant suos prædicatores et suos judices testimonio eorum consentientes et se conformantes. </span><span class="fk">Multorum in circuitu throni et animalium et seniorum, </span><span class="ft"> etc. Quanto plures, tanto major attestatio, et majus gaudium. </span><span class="fk">Millia millium. </span><span class="ft"> Hunc numerum posuit, quia finitum est apud Deum quod hominibus infinitum.</span></p>
  </aside>

  <aside id="FN76">
    <p class="f"><a class="notebackref" href="#RV5_12"><span class="notemark">***</span> 5:12</a> <span class="fk">Sapientiam, et fortitudinem, </span><span class="ft"> etc. Cognitionem omnium rerum, sicut habet Verbum sibi unitum.</span></p>
  </aside>

  <aside id="FN77">
    <p class="f"><a class="notebackref" href="#RV5_13"><span class="notemark">†††</span> 5:13</a> <span class="fk">Benedictio. </span><span class="ft"> Id est augmentatio quam habemus in bonis operibus, </span><span class="fk">et honor</span><span class="ft"> qui inde sequitur, </span><span class="fk">et gloria</span><span class="ft"> de virtutibus quas in baptismo accipimus, </span><span class="fk">et potestas</span><span class="ft"> qua concupiscentiis resistimus, non nobis, sed tibi attribuatur.</span></p>
  </aside>

  <aside id="FN78">
    <p class="f"><a class="notebackref" href="#RV5_14"><span class="notemark">‡‡‡</span> 5:14</a> <span class="fk">Et quatuor animalia. </span><span class="ft"> Omnes seniores et animalia testimonio angelorum assensum præbent. </span><span class="fk">Ceciderunt in facies, </span><span class="ft"> etc. Non superbiunt quod alios judicant, sed humiliant se.</span></p>
  </aside>

  <aside id="FN79">
    <p class="f"><a class="notebackref" href="#RV6_1"><span class="notemark">*</span> 6:1</a> <span class="fk">Et vidi. </span><span class="ft"> Postquam Agnus quæ de se prædicta erant implevit et Ecclesiam suam testimonio prophetarum et angelorum in fide solidavit, aperuit eis sensum ut intelligant Scripturas, et per prædicatores exterius denuntiat, quod pro hac fide pati deceat, et quæ auxilia, vel quas coronas suis præferat, quia facta memoria de reparatione, si de tribulationibus taceret, jam possent deficere, si de improviso tribulatio insurgeret. </span><span class="fk">Quod aperuisset. </span><span class="ft"> Signatus erat iste liber, quia omnia Christus vel in se, vel in suis aperuit. Ipse enim suis aperuit sensus, ut hæc sigilla in Scripturis intelligerent. In primo sigillo aperto, unde egressus est equus albus, intelligitur Ecclesiæ dealbatio per baptismum. In secundo equo rufo insinuatur aperta persecutio fundentium sanguinem, unde baptizatis insurgunt tribulationes. In tertio nigro, hæreticorum persecutio occulta. In quarto pallido, falsorum reatuum aperta et occulta persecutio. </span><span class="fk">Veni et vide. </span><span class="ft"> A mysterio transi, et completam vide veritatem vel justitiam.</span></p>
  </aside>

  <aside id="FN80">
    <p class="f"><a class="notebackref" href="#RV6_2"><span class="notemark">†</span> 6:2</a> <span class="fk">Ecce equus albus. </span><span class="ft"> Ecclesia in baptismo dealbata, vel maximi prædicatores, qui ubique Deum ferunt. </span><span class="fk">Arcum. </span><span class="ft"> Christus habet Scripturam qua illuminat suos, et occidit inimicos.</span></p>
  </aside>

  <aside id="FN81">
    <p class="f"><a class="notebackref" href="#RV6_3"><span class="notemark">‡</span> 6:3</a> <span class="fk">Et cum aperuisset sigillum secundum. </span><span class="ft"> Videns diabolus Ecclesiam institui ad locum supplendum, unde ipse ceciderat, eam subvertere nititur prius aperte. </span><span class="fk">Equus rufus. </span><span class="ft"> Superiori contrarius, scilicet aperti persecutores et sanguinolenti.</span></p>
  </aside>

  <aside id="FN82">
    <p class="f"><a class="notebackref" href="#RV6_4"><span class="notemark">§</span> 6:4</a> <span class="fk">Sumeret pacem de terra, et ut indicem, </span><span class="ft"> etc. Id est concessum est a Deo, ut auferret omnem quietem animi ab his qui sunt terrenis dediti. </span><span class="fk">Et datus est ei gladius magnus. </span><span class="ft"> Magna potestas interficiendi, quia non solum in minores, sed etiam in majores, ut in Petrum, sævire ausus est.</span></p>
  </aside>

  <aside id="FN83">
    <p class="f"><a class="notebackref" href="#RV6_5"><span class="notemark">**</span> 6:5</a> <span class="fk">Et ecce equus niger. </span><span class="ft"> Videns diabolus se per apertas persecutiones non profecisse. immittit hæreticos, qui falsis rationibus contendant ut facilius decipiant. </span><span class="fk">Stateram. </span><span class="ft"> Quia dicunt se habere veram discretionem in Scripturis.</span></p>
  </aside>

  <aside id="FN84">
    <p class="f"><a class="notebackref" href="#RV6_6"><span class="notemark">††</span> 6:6</a> <span class="fk">Et audivi tanquam. </span><span class="ft"> Quia hic in pugna hæreticorum, ubi est majus periculum, prætenditur auxilium. </span><span class="fk">Bilibris. </span><span class="ft"> Quasi dicat: O fideles, ne timeatis eos qui antea vos poterant lædere; et vos diaboli, ne lædatis istos, quia non proficietis, </span><span class="fk">quia bilibris tritici, </span><span class="ft"> etc. </span><span class="fk">Tritici. </span><span class="ft"> Per triticum intelliguntur perfectiores, qui per tribulationem attriti igne decocti sunt, Deo cibus suavis. Hordeum sunt minores in eodem genere. Vinum, prælo quidem attriti, sed non ita excocti, acres tantum in se, et alios ad bene operandum inebriantes: oleum sunt non alios inebriantes, sed prius orationibus ungentes. </span><span class="fk">Et vivum et oleum ne læseritis. </span><span class="ft"> Id est istos qui sunt refecti vino, id est sanguine meo, et oleo, id est Spiritu sancto uncti. Vinum similiter emitur denario uno.</span></p>
  </aside>

  <aside id="FN85">
    <p class="f"><a class="notebackref" href="#RV6_8"><span class="notemark">‡‡</span> 6:8</a> <span class="fk">Ecce equus pallidus. </span><span class="ft"> Videns diabolus nec per apertas tribulationes, nec per apertas hæreses posse proficere, præmittit falsos fratres: qui sub habitu religionis obtinent naturam rufi equi et nigri, pervertendo fidem. </span><span class="fk">Nomen illi mors. </span><span class="ft"> Quia per eum mors accessit, vel ad litteram quia occidit quosdam in carne, quosdam in anima. </span><span class="fk">Et infernus. </span><span class="ft"> Id est insatiabiles terrenis eum imitantur, et in inferno apponuntur. </span><span class="fk">Super quatuor. </span><span class="ft"> Id est super omnes malos ubique morantes, vel super Judæos et gentiles, hæreticos et falsos Christianos.</span></p>
  </aside>

  <aside id="FN86">
    <p class="f"><a class="notebackref" href="#RV6_9"><span class="notemark">§§</span> 6:9</a> <span class="fk">Et cum. </span><span class="ft"> Ostensis tribulationibus quæ in præsenti imminent fidelibus, ne deficiant, aliquatenus certificans de propinqua corona patientes consolatur. </span><span class="fk">Vidi subtus altare. </span><span class="ft"> Id est capiti suo humiliantes se, vel, </span><span class="fk">sub, </span><span class="ft"> in absconso, quia nemo in hac vita percipit quomodo ibi sint. </span><span class="fk">Altare. </span><span class="ft"> Christus super quem se omnes sancti offerunt, et quem habent munimentum. Vel ipsæ animæ altare sunt de quibus fumus procedit Deo delectabilis, et quia fuerunt sanguine liniti, modo sunt exsistentes subtus, id est in minori dignitate quam sint futuræ, quia nondum nisi unam stolam acceperunt. </span><span class="fk">Interfectorum propter verbum. </span><span class="ft"> Vel aperto martyrio, vel aliquibus anxietatibus</span></p>
  </aside>

  <aside id="FN87">
    <p class="f"><a class="notebackref" href="#RV6_10"><span class="notemark">***</span> 6:10</a> <span class="fk">Usquequo. </span><span class="ft"> Desiderant sancti majus gaudium et consortium sanctorum, et justitiæ Dei consentiunt in damnatione impiorum. </span><span class="fk">Judicas et non vindicas sanguinem. </span><span class="ft"> Faciendo discretionem bonorum et malorum.</span></p>
  </aside>

  <aside id="FN88">
    <p class="f"><a class="notebackref" href="#RV6_11"><span class="notemark">†††</span> 6:11</a> <span class="fk">Conservi eorum. </span><span class="ft"> Servi dicuntur causa ipsius Domini, fratres ex dilectione debent exspectare.</span></p>
  </aside>

  <aside id="FN89">
    <p class="f"><a class="notebackref" href="#RV6_12"><span class="notemark">‡‡‡</span> 6:12</a> <span class="fk">Sol factus est niger. </span><span class="ft"> Id est illi in quibus lucet reputabuntur rei et peccatores claritatem suam se retinentes, vel quia quidam ad tenebras decident. Vel Christus sol verus, et modo clarus, Antichristi tempore erit obscurus, id est nullis miraculis coruscans. </span><span class="fk">Tanquam saccus. </span><span class="ft"> Lux in sacco posita extra non lucet, fideles lucem prædicationis non effundent in isto magnæ tribulationis die.</span></p>
  </aside>

  <aside id="FN90">
    <p class="f"><a class="notebackref" href="#RV6_13"><span class="notemark">§§§</span> 6:13</a> <span class="fk">Grossos suos. </span><span class="ft"> Id est inanes fructus, nullum enim permittit Deus cadere, qui ei servit vero amore.</span></p>
  </aside>

  <aside id="FN91">
    <p class="f"><a class="notebackref" href="#RV6_14"><span class="notemark">*</span> 6:14</a> <span class="fk">Cœlum. </span><span class="ft"> Id est Ecclesia recedet a malis, fide et opere. Unde: </span><span class="fk">Exite de Babylone, populus meus, et immundum ne tetigeritis. </span></p>
  </aside>

  <aside id="FN92">
    <p class="f"><a class="notebackref" href="#RV6_15"><span class="notemark">†</span> 6:15</a> <span class="fk">Reges terræ. </span><span class="ft"> Secundum diversos honores sæculi quos nolentes perdere, delent fidem. </span><span class="fk">Divites. </span><span class="ft"> Quidquid mali volunt implentes. </span><span class="fk">Fortes. </span><span class="ft"> In subvertendis aliis. Servus peccati, liber justitiæ. Hi desperantes a sanctis, auxilia dæmonum quærunt, ut se illi liberent in quibus confidebant.</span></p>
  </aside>

  <aside id="FN93">
    <p class="f"><a class="notebackref" href="#RV6_16"><span class="notemark">‡</span> 6:16</a> <span class="fk">Et dicunt montibus. </span><span class="ft"> Petant suffragia angelorum, qui sunt montes eminentiores, et petræ firmitate: ut eorum precibus misericordiam judicis impetrent.</span></p>
  </aside>

  <aside id="FN94">
    <p class="f"><a class="notebackref" href="#RV7_1"><span class="notemark">*</span> 7:1</a> <span class="fk">Post hæc, </span><span class="ft"> etc. Multiplici Ecclesiæ bello descripto, subjicit tempore hujus belli diabolum nocere paratum, sed a Deo refrenatum, ne sui aliquatenus torpeant vel desperent. </span><span class="fk">Quatuor angelos. </span><span class="ft"> Pro quatuor partibus mundi in quibus nocent. </span><span class="fk">Angelos. </span><span class="ft"> Diabolus angelus dicitur, id est missus a Deo ad probationem bonorum, et permissus ad deceptionem malorum et a principe diabolo ad subversionem cunctorum missus. </span><span class="fk">Tenentes. </span><span class="ft"> In tempore tribulationis nihil magis est necessarium quam prædicatio, et ideo nititur diabolus detinere eam omni loco. </span><span class="fk">Ventos. </span><span class="ft"> Ventus nubes excitat, terram rigans fructiferam facit, faciem ejus hilarem reddit, sic prædicatio mentes hominum. </span><span class="fk">Super mare. </span><span class="ft"> Habitantibus in insulis vel diversis vitiis affluentibus.</span></p>
  </aside>

  <aside id="FN95">
    <p class="f"><a class="notebackref" href="#RV7_2"><span class="notemark">†</span> 7:2</a> <span class="fk">Et vidi alterum. </span><span class="ft"> Hic angelus est ille lapis sine manibus præcisus, qui statuam quatuor metallis constantem confregit, hic quatuor ventos solvit. </span><span class="fk">Ascendentem. </span><span class="ft"> Ex quo Christus exspiravit ascendit, dum diabolum ligavit, et per prædicatores mundum illuminavit fide, sicut sol lumine. Vel ascendit ab ortu, id est a Patre, proficiens sapientia et ætate. Vel a se descendit, quia non per concubitum viri carnem assumpsit, sed ipse creavit qui est ortus solis, id est Patris. </span><span class="fk">Signum. </span><span class="ft"> Id est crucem qua suos signaret, vel potentiam Patri æqualem, vel immunitatem a peccato per quam Deus apparet, quia omnis homo peccator. Hoc signum etsi non re, fide tamen antiqui patres prætulerunt. Signum geritur in fronte ne celetur in tribulatione, nam signatio pectoris, confessio est cordis. Cum catechizatur infans, inungitur in pectore, ut fidem cordis habeat: in fronte ne erubescat, sed confiteatur: </span><span class="fk">Corde enim creditur ad justitiam, ore autem confessio fit ad salutem</span><span class="ft"> Rom. 10.. In scapulis, ut onus Christi portet. In vertice, ut rationem conservet, quæ est vertex et caput hominis interioris.</span></p>
  </aside>

  <aside id="FN96">
    <p class="f"><a class="notebackref" href="#RV7_4"><span class="notemark">‡</span> 7:4</a> <span class="fk">Centum quadraginta. </span><span class="ft"> Finitum ponit, quia Deus sibi sub certo numero omnes comprehendit. </span><span class="fk">Ex omni tribu. </span><span class="ft"> Id est ex omnibus fidem Jacob imitantibus.</span></p>
  </aside>

  <aside id="FN97">
    <p class="f"><a class="notebackref" href="#RV7_5"><span class="notemark">§</span> 7:5</a> <span class="fk">Duodecim. </span><span class="ft"> Per duodecim habemus eos qui fide Trinitatis in quatuor mundi partibus sunt signati, et ut hos perfectos ostendamus, duodecim per quatuor multiplicamus, et fiunt quadraginta octo; ut vero ad Trinitatem hæc perfectio referatur, quadraginta octo multiplicamus, et sic fiunt centum sexaginta quatuor.</span></p>
  </aside>

  <aside id="FN98">
    <p class="f"><a class="notebackref" href="#RV7_7"><span class="notemark">**</span> 7:7</a> <span class="fk">Simeon. </span><span class="ft"> Tristitiæ sive mœroris exauditio, id est de præteritis peccatis dolens et ad virtutis conversationem aspirans. </span><span class="fk">Levi. </span><span class="ft"> Id est additus, id est etiam non injuncta sibi faciens. </span><span class="fk">Issachar. </span><span class="ft"> Id est merces, id est ad remunerationem tendens, ut: </span><span class="fk">Cupio dissolvi, et esse cum Christo. </span></p>
  </aside>

  <aside id="FN99">
    <p class="f"><a class="notebackref" href="#RV7_8"><span class="notemark">††</span> 7:8</a> <span class="fk">Zabulon. </span><span class="ft"> Id est habitaculum fortitudinis, id est laborem non recusantes, sed aliquando pro necessitate fratrum de Maria ad Martham descendentes. </span><span class="fk">Joseph. </span><span class="ft"> Id est augmentum, id est Ecclesiam numero sanctorum locupletantes. </span><span class="fk">Benjamin. </span><span class="ft"> Id est filius dexteræ, id est a propitiatione Dei omnia, et nihil a se reputantes.</span></p>
  </aside>

  <aside id="FN100">
    <p class="f"><a class="notebackref" href="#RV7_9"><span class="notemark">‡‡</span> 7:9</a> <span class="fk">Post hæc. </span><span class="ft"> Cum secundum figuram designandos sub certo numero vidisset, et tantummodo de filiis Isræl, nunc aperte docet quod per illum numerum, universi fideles, et per duodecim tribus accipiendæ sunt omnes gentes. </span><span class="fk">Stantes. </span><span class="ft"> Scilicet parati Deo obedire judici, vel etiam suis prælatis. Hoc in præsenti.</span></p>
  </aside>

  <aside id="FN101">
    <p class="f"><a class="notebackref" href="#RV7_10"><span class="notemark">§§</span> 7:10</a> <span class="fk">Salus Deo nostro qui sedet. </span><span class="ft"> Non per nos, sed per agnum habemus salutem, id est remissionem peccatorum, et bonam operationem, et æternam gloriam.</span></p>
  </aside>

  <aside id="FN102">
    <p class="f"><a class="notebackref" href="#RV7_11"><span class="notemark">***</span> 7:11</a> <span class="fk">Et omnes. </span><span class="ft"> Per supradictos angelos, intelligi possunt majores prælati; per istos, minores prælati, vel subditi tantum, sicut sunt angeli et archangeli, et tamen omnes angeli, id est nuntii. Sed et modo sunt majores et minores prælati, id est archiepiscopi et episcopi.</span></p>
  </aside>

  <aside id="FN103">
    <p class="f"><a class="notebackref" href="#RV7_12"><span class="notemark">†††</span> 7:12</a> <span class="fk">Amen. </span><span class="ft"> Quasi dicat: Si attribuitis Deo, benefacitis. Vel </span><span class="fk">amen, </span><span class="ft"> ad sequentia legetur: </span><span class="fk">Amen, </span><span class="ft"> id est veritas in præmissis, et </span><span class="fk">benedictio, </span><span class="ft"> id est exaltatio quam habet super omnem creaturam, vel nostra exaltatio in virtutibus: et </span><span class="fk">claritas, </span><span class="ft"> id est impassibilitas, vel vestra in operibus.</span></p>
  </aside>

  <aside id="FN104">
    <p class="f"><a class="notebackref" href="#RV7_13"><span class="notemark">‡‡‡</span> 7:13</a> <span class="fk">Et respondit unus. </span><span class="ft"> Visa turba in tanta dignitate, movetur attendere qua via potuit illuc ascendere, ut idem alios doceat inspicere.</span></p>
  </aside>

  <aside id="FN105">
    <p class="f"><a class="notebackref" href="#RV7_14"><span class="notemark">§§§</span> 7:14</a> <span class="fk">Stolas suas, </span><span class="ft"> etc. Innocentiam in baptismo acceptam, vel corpora sua.</span></p>
  </aside>

  <aside id="FN106">
    <p class="f"><a class="notebackref" href="#RV7_16"><span class="notemark">*</span> 7:16</a> <span class="fk">Non esurient, neque sitient, </span><span class="ft"> etc. Qui dedit cognitionem angelis, dabit etiam eamdem illis cognitionem.</span></p>
  </aside>

  <aside id="FN107">
    <p class="f"><a class="notebackref" href="#RV7_17"><span class="notemark">†</span> 7:17</a> <span class="fk">Deducet eos ad vitæ, </span><span class="ft"> etc. Et per hoc in futuro deducet ad omnimodam refectionem. </span><span class="fk">Absterget Deus omnem lacrymam. </span><span class="ft"> Omnem dolorem sive pro delictis suis, sive pro adversis, vel exsilio, vel cæteris hujusmodi.</span></p>
  </aside>

  <aside id="FN108">
    <p class="f"><a class="notebackref" href="#RV8_1"><span class="notemark">*</span> 8:1</a> <span class="fk">Et cum aperuisset. </span><span class="ft"> In hac vita tertia visione sunt septem angeli canentes tubis ad destructionem inimicorum, ad similitudinem illorum qui canentes tubis destruxerunt mœnia Jericho. Quasi dicat: Cum intellexissem salvationem justorum, ex alia parte intellexi damnationem impiorum per officium prædicationis bonis injunctum.</span></p>
  </aside>

  <aside id="FN109">
    <p class="f"><a class="notebackref" href="#RV8_2"><span class="notemark">†</span> 8:2</a> <span class="fk">Septem angelos. </span><span class="ft"> Universos, vel septiformi Spiritu imbutos. </span><span class="fk">Et datæ sunt. </span><span class="ft"> Quia non displicet Deo damnatio impiorum.</span></p>
  </aside>

  <aside id="FN110">
    <p class="f"><a class="notebackref" href="#RV8_3"><span class="notemark">‡</span> 8:3</a> <span class="fk">Et alius angelus. </span><span class="ft"> Stetit angelus ante altare paratus immolare, ad similitudinem sacerdotis, vel Christus est altare qui se obtulit, et super quem Ecclesia offert Deo preces. </span><span class="fk">Stetit ante altare, </span><span class="ft"> id est ante seipsum, quia non habet mediatorem per quem placeat. </span><span class="fk">Habens. </span><span class="ft"> Dicturus ex prædicatione justorum eventuram damnationem impiorum, præmittit quasi excusationem, ne eis culpa de damnatione impiorum imputetur, quia quantum ad ipsos prædicatio eorum bona, et a bono doctore injuncta. </span><span class="fk">Thuribulum. </span><span class="ft"> Id est apostolos, qui sunt vasa ignis, id est Spiritus sancti, et de quibus exeunt orationes quæ elevantur coram Deo. </span><span class="fk">De orationibus. </span><span class="ft"> Dixit </span><span class="fk">de orationibus, </span><span class="ft"> et non </span><span class="fk">orationes, </span><span class="ft"> quia non omnes orationes repræsentat Patri, sed eas exaudit quæ ad salutem pertinent. </span><span class="fk">De orationibus, </span><span class="ft"> quia illi aliquando petunt quod petendum non esset, ut Paulus. </span><span class="fk">Super aureum altare. </span><span class="ft"> Id est illi qui est supra se secundum humanitatem, secundum quam est altare Trinitatis.</span></p>
  </aside>

  <aside id="FN111">
    <p class="f"><a class="notebackref" href="#RV8_4"><span class="notemark">§</span> 8:4</a> <span class="fk">Fumus. </span><span class="ft"> Compunctio procreata orationis studio, igne visionis Dei interius accensa.</span></p>
  </aside>

  <aside id="FN112">
    <p class="f"><a class="notebackref" href="#RV8_6"><span class="notemark">**</span> 8:6</a> <span class="fk">Præparaverunt. </span><span class="ft"> Id est, prius impleverunt opere quæ dicturi erant ore. Vel, </span><span class="fk">præparaverunt, </span><span class="ft"> id est præviderunt quid conveniret unicuique personæ. </span><span class="fk">Et primus angelus. </span><span class="ft"> Ordine narrationis, vel quia hæc cæcitas Judæorum prius contigit prædicantibus apostolis.</span></p>
  </aside>

  <aside id="FN113">
    <p class="f"><a class="notebackref" href="#RV8_7"><span class="notemark">††</span> 8:7</a> <span class="fk">Et facta est grando. </span><span class="ft"> Id est prædicatio aliis suavis, visa est eis condensa et gravis. </span><span class="fk">In terram. </span><span class="ft"> Judæi sunt tanquam terra exculti per legem et prophetas. </span><span class="fk">Arborum. </span><span class="ft"> Per arbores intelliguntur majores Judæi; qui in lege sine querela conversabantur.</span></p>
  </aside>

  <aside id="FN114">
    <p class="f"><a class="notebackref" href="#RV8_8"><span class="notemark">‡‡</span> 8:8</a> <span class="fk">Et secundus angelus, </span><span class="ft"> secundum ordinem narrationis, et secundum quod impletum fuit. Judæis enim excæcatis, apostoli sunt ad gentes conversi. </span><span class="fk">In mare. </span><span class="ft"> Gentiles sunt mare, id est fluentes in multa vitia; in quibus cum ante esset diabolus, vere tamen missus dicitur, quia quibusdam recedentibus alios retinere nititur.</span></p>
  </aside>

  <aside id="FN115">
    <p class="f"><a class="notebackref" href="#RV8_9"><span class="notemark">§§</span> 8:9</a> <span class="fk">Mortua est tertia. </span><span class="ft"> Duæ partes, id est boni omnes crediderunt: tertia, id est omnes reprobi dati sunt in reprobum sensum. </span><span class="fk">Quæ habebant animas, </span><span class="ft"> etc. Id est illorum gentilium qui ab aliis digniores reputabantur pro quibusdam bonis operibus.</span></p>
  </aside>

  <aside id="FN116">
    <p class="f"><a class="notebackref" href="#RV8_10"><span class="notemark">***</span> 8:10</a> <span class="fk">Et tertius angelus, </span><span class="ft"> ordine narrationis et quia istud post illa duo contigit. Postquam enim diabolus omnes Judæos et gentiles excæcare non potuit, immisit eis hæreticos, et quosdam subvertit. </span><span class="fk">Fontes. </span><span class="ft"> Dicuntur illi esse fontes, in quibus summa et quasi totius fidei origo comprehenditur, sicut est Evangelium. Flumina, quæ inde trahuntur, sicut expositiones eorum sunt, in quibus sunt duo sensus fidelium, historialis et allegoricus. Tertius est hæreticorum, cum hæreses suas confirmant pravis expositionibus Scripturarum.</span></p>
  </aside>

  <aside id="FN117">
    <p class="f"><a class="notebackref" href="#RV8_12"><span class="notemark">†††</span> 8:12</a> <span class="fk">Et quartus angelus. </span><span class="ft"> Quartus dicitur ordine narrationis, et ordine rei. Cum enim diabolus quosdam de Judæis et gentilibus excæcasset, tandem ipsos filios Ecclesiæ expugnare egressus est, et quosdam rapuit, tam majores quam minores. Has quatuor damnationes ut præteritas narravit, ut pote quæ quotidie videntur in ecclesiis. Tres vero futuras prænuntiari facit, ut doceat in novissimis temporibus, etiam graviores præteritis imminere, quod etiam ad consolationem præsentium potest redigi.</span></p>
  </aside>

  <aside id="FN118">
    <p class="f"><a class="notebackref" href="#RV8_13"><span class="notemark">‡‡‡</span> 8:13</a> <span class="fk">Unius aquilæ. </span><span class="ft"> Aquila omnes prædicatores, qui mente longinqua conspiciunt, et Ecclesiam circumeuntes, prædicendo futura, muniunt: hic omnes unus, quia ad idem tendunt.</span></p>
  </aside>

  <aside id="FN119">
    <p class="f"><a class="notebackref" href="#RV9_1"><span class="notemark">*</span> 9:1</a> <span class="fk">Et quintus angelus. </span><span class="ft"> Ordine narrationis et ordine temporis hic angelus dicitur esse quartus. Hic est enim damnatio eorum quos diabolus immittit ad præparandas vias ante faciem Antichristi. </span><span class="fk">Et vidi stellam. </span><span class="ft"> Id est flammam hæreticorum de qua pauca dixerat, et quo fomite creverit, exponit. </span><span class="fk">Stellam. </span><span class="ft"> Id est diabolum cadentem, et ne quis in locum ejus, id est in paradisum eat, laborantem. </span><span class="fk">Et data est. </span><span class="ft"> Abyssus, id est tenebrosi. Puteus, id est profundiores hæretici, quia alios mergunt pravis sententiis. In hos clavem, id est potestatem accipere dicitur, quia tunc non sicut modo a Deo refrenabitur. Vel clavis illa sunt ipsi principes per quos hæretici operantur.</span></p>
  </aside>

  <aside id="FN120">
    <p class="f"><a class="notebackref" href="#RV9_2"><span class="notemark">†</span> 9:2</a> <span class="fk">Aperuit puteum abyssi. </span><span class="ft"> Hæreses quæ latebant in cordibus eorum proferri fecit. </span><span class="fk">Fumus fornacis. </span><span class="ft"> Doctrina Antichristi recte dicitur fumus quoniam ipse Antichristus est fornax purgans bonos, et in cinerem redigens malos. </span><span class="fk">Obscuratus est sol et ær. </span><span class="ft"> Et per hoc percussi sunt quidam illuminantes alios, et quidam illuminati ab eis.</span></p>
  </aside>

  <aside id="FN121">
    <p class="f"><a class="notebackref" href="#RV9_3"><span class="notemark">‡</span> 9:3</a> <span class="fk">Exierunt locustæ. </span><span class="ft"> Discipuli bæreticorum locustis comparantur, quia neque volant in altum; sive, contemplationem per cognitionem, nec firmiter gradiuntur per bonam operationem: sed superbia saliunt, et in pejus recidunt, et sunt corrosores bonorum. </span><span class="fk">Sicut habent scorpiones. </span><span class="ft"> Scorpius blandus facie cauda pungit occulte; vel scorpioni comparat, quia sicut scorpius cauda, sic hæretici decipiunt per temporalia, quæ debent post esse, sicut cauda posterior pars in animali. Vel ideo comparat quia quando scorpius pungit, non sentitur, postea diffundit venenum, sic decepti ab hæreticis non sentiunt, tandem perimuntur.</span></p>
  </aside>

  <aside id="FN122">
    <p class="f"><a class="notebackref" href="#RV9_4"><span class="notemark">§</span> 9:4</a> <span class="fk">Præceptum est illis ne læderent, </span><span class="ft"> etc. Quia dolos istorum refrenat Deus, licet ipsi non intelligant.</span></p>
  </aside>

  <aside id="FN123">
    <p class="f"><a class="notebackref" href="#RV9_5"><span class="notemark">**</span> 9:5</a> <span class="fk">Ne occiderent. </span><span class="ft"> Cum per dolos nequeunt hæretici in aliqua subvertere volunt, contra quos a Deo ordinatum est, ut etsi corpora occidant, animas tamen non decipiant. </span><span class="fk">Mensibus quinque. </span><span class="ft"> Alia littera dicit </span><span class="fk">mensibus sex, </span><span class="ft"> propter sex ætates quibus hæc vita distinguitur. </span><span class="fk">Ut cruciatus scorpii. </span><span class="ft"> Cum data sit potestas cruciandi, non aperte tormentant, sed apud sæculi principes accusant.</span></p>
  </aside>

  <aside id="FN124">
    <p class="f"><a class="notebackref" href="#RV9_6"><span class="notemark">††</span> 9:6</a> <span class="fk">Et fugiet mors ab eis. </span><span class="ft"> Quia cura gregis eos astringit labori.</span></p>
  </aside>

  <aside id="FN125">
    <p class="f"><a class="notebackref" href="#RV9_7"><span class="notemark">‡‡</span> 9:7</a> <span class="fk">Similitudines locustarum, </span><span class="ft"> etc. Cum ostendisset qualiter nocerent, et per dolos et per occultam impugnationem, et in utroque Dei refrenationem, nunc ostendit quales ipsi sint per quos operari possunt. </span><span class="fk">Similes equis. </span><span class="ft"> Quia sunt veloces ad discurrendum, feroces ad impugnandum, et non provident quos incurrant, sive in vicinos, sive in hostes. </span><span class="fk">Tanquam coronæ. </span><span class="ft"> Id est victoriæ de præcipitatis et subversis acquisitæ, non per veram sapientiam.</span></p>
  </aside>

  <aside id="FN126">
    <p class="f"><a class="notebackref" href="#RV9_8"><span class="notemark">§§</span> 9:8</a> <span class="fk">Et habebant capillos. </span><span class="ft"> Id est mores lascivos et effeminatos, qui eis adhærent, et ab eis ad deceptionem aliorum dependent. Vel capilli sunt homines minores, quos adherentes sibi decipiunt. </span><span class="fk">Dentes leonum. </span><span class="ft"> Laniatum habent et fetorem.</span></p>
  </aside>

  <aside id="FN127">
    <p class="f"><a class="notebackref" href="#RV9_9"><span class="notemark">***</span> 9:9</a> <span class="fk">Loricas. </span><span class="ft"> Id est corda obstinata, quæ sagita veritatis non penetrat. Vel sententias deceptionibus munitas, quas infringit veritas. </span><span class="fk">Sicut vox curruum, </span><span class="ft"> etc. Diversi currus diversis viis et a diversis equis ad idem bellum rapiuntur, sic isti diversis hæresibus unanimiter Ecclesiam impugnant.</span></p>
  </aside>

  <aside id="FN128">
    <p class="f"><a class="notebackref" href="#RV9_10"><span class="notemark">†††</span> 9:10</a> <span class="fk">Et habebant caudas. </span><span class="ft"> Postquam non valet ratio vel tumultus eorum, quærunt auxilium principum, qui caudæ dicuntur, quia ut astringant, terrent et blandiuntur. Vel caudæ sunt dolosæ sententiæ, quibus coram blandiuntur et latenter pungunt.</span></p>
  </aside>

  <aside id="FN129">
    <p class="f"><a class="notebackref" href="#RV9_11"><span class="notemark">‡‡‡</span> 9:11</a> <span class="fk">Et habebant super se regem. </span><span class="ft"> Ostenso quales in se sint, monstrat per quem hæc possunt. </span><span class="fk">Cui nomen Hebraice Abaddon. </span><span class="ft"> Quasi dicat: Ad hoc cavete vobis, Hebræi, Græci et Latini, id est omnis Ecclesia. Posuit autem tres linguas, quia Christi Evangelium aliqua harum trium linguarum est scriptum et receptum.</span></p>
  </aside>

  <aside id="FN130">
    <p class="f"><a class="notebackref" href="#RV9_12"><span class="notemark">§§§</span> 9:12</a> <span class="fk">Væ unum abiit. </span><span class="ft"> Id est primum ordine narrationis et ordine temporis. Hæc est enim declaratio et damnatio malorum quæ erit tempore Antichristi.</span></p>
  </aside>

  <aside id="FN131">
    <p class="f"><a class="notebackref" href="#RV9_13"><span class="notemark">*</span> 9:13</a> <span class="fk">Ex quatuor cornibus. </span><span class="ft"> Per quatuor cornua intellige illa quatuor quæ de Christo prædicantur, quæ sunt nativitas, passio, resurrectio, et ascensio: circa quæ alia sunt. </span><span class="fk">Altaris aurei. </span><span class="ft"> Altare Christus, cornua altaris sunt prædicatores Christum sublevantes, et pro eo mori parati, sicut sanguis ponebatur in cornibus altaris. Vel altare est Ecclesia, in qua sunt cornua, id est defensores aliorum, qui omnes ad idem tendunt. Vel per quatuor cornua intelligere possumus dogmata evangelica quæ docent detegi fraudes Antichristi. </span><span class="fk">Vocem unam. </span><span class="ft"> Præcones præteriti temporis præmonent illos qui erunt tempore Antichristi.</span></p>
  </aside>

  <aside id="FN132">
    <p class="f"><a class="notebackref" href="#RV9_14"><span class="notemark">†</span> 9:14</a> <span class="fk">Solve quatuor. </span><span class="ft"> Pro quatuor partibus mundi, vel quia quatuor de Christo prædicata impugnant. </span><span class="fk">Qui alligati sunt in flumine magno Euphrate. </span><span class="ft"> Euphrates fluvius circumiens Babylonem, id est principes mundani per quos diabolus, cum in ipsis esset, occulte operabatur. Dicens autem </span><span class="fk">solve, </span><span class="ft"> hos jubet excommunicari, ut qui in eis erat quasi ligatus, per eos sibi traditos apertius operetur. Vel quatuor angeli sunt omnes immundi spiritus in quatuor partibus mundi regnantes, qui fuerunt refrenati in passione Christi.</span></p>
  </aside>

  <aside id="FN133">
    <p class="f"><a class="notebackref" href="#RV9_15"><span class="notemark">‡</span> 9:15</a> <span class="fk">Soluti sunt, </span><span class="ft"> etc. Soluto diabolo multi præcipitantur, qui ad alios excæcandos moliuntur, </span><span class="fk">In horam et diem. </span><span class="ft"> Per </span><span class="fk">horam</span><span class="ft"> accipe medietatem anni; per </span><span class="fk">diem, </span><span class="ft"> unum annum; per </span><span class="fk">mensem, </span><span class="ft"> alium annum; et per </span><span class="fk">annum, </span><span class="ft"> tertium: nam per tres annos et dimidium durabit persecutio Antichristi.</span></p>
  </aside>

  <aside id="FN134">
    <p class="f"><a class="notebackref" href="#RV9_16"><span class="notemark">§</span> 9:16</a> <span class="fk">Vicies millies. </span><span class="ft"> Sancti decem præceptis legis perfecti, contra quos duplex numerus ponitur malorum, quia mali plures sunt bonis. </span><span class="fk">Et audivi, </span><span class="ft"> etc. Quasi dicat: Bene pono sub certo numero, quia </span><span class="fk">audivi, </span><span class="ft"> id est intellexi, quod plures essent mali quam boni.</span></p>
  </aside>

  <aside id="FN135">
    <p class="f"><a class="notebackref" href="#RV9_17"><span class="notemark">**</span> 9:17</a> <span class="fk">Et ita vidi. </span><span class="ft"> Id est sicut intellexeram quod ad destructionem aliorum equitabant, sic intellexit, quod per diabolum hoc faciebant, quem sicut equi portabant, vel equi intelligi possunt diaboli, super quos mali fundantur. </span><span class="fk">Habebant loricas igneas. </span><span class="ft"> Id est muniebant eos sententiis de quibus sequitur æterna pœna, ubi est ignis et fetor et fumus. </span><span class="fk">Vel habebant loricas igneas, </span><span class="ft"> id est æternam pœnam, quæ nunquam dimittit quos accipit. </span><span class="fk">Tanquam capita leonum. </span><span class="ft"> Superius in plaga locustarum vidit facies hominum, hic leonum: quia hæretici aliquid humanitatis ostendunt, ministri autem Antechristi, quod docebunt dictis et signis hoc etiam pœnis cogent confiteri. </span><span class="fk">Procedebat ignis. </span><span class="ft"> Causa æternæ pœnæ. </span><span class="fk">Vel ignis, </span><span class="ft"> id est cupiditas; </span><span class="fk">fumus, </span><span class="ft"> id est superbia; </span><span class="fk">sulphur, </span><span class="ft"> id est fetor malorum operum. </span><span class="fk">Fumus et sulphur. </span><span class="ft"> Cæci sunt et in tenebris positi, propter fetorem vitiorum et malorum operum.</span></p>
  </aside>

  <aside id="FN136">
    <p class="f"><a class="notebackref" href="#RV9_18"><span class="notemark">††</span> 9:18</a> <span class="fk">Occisa est tertia pars. </span><span class="ft"> Id est, omnes reprobi de Ecclesia, et similiter omnes Judæi vel pagani, qui nunquam fuerunt baptizati, nec ab Ecclesia separati.</span></p>
  </aside>

  <aside id="FN137">
    <p class="f"><a class="notebackref" href="#RV9_19"><span class="notemark">‡‡</span> 9:19</a> <span class="fk">Similes serpentibus. </span><span class="ft"> Qui blandiuntur facie, et occulte immittunt venenum.</span></p>
  </aside>

  <aside id="FN138">
    <p class="f"><a class="notebackref" href="#RV10_1"><span class="notemark">*</span> 10:1</a> <span class="fk">Et vidi alium angelum fortem. </span><span class="ft"> Quia fortis armatus fortem diabolum exsuperavit. </span><span class="fk">De cœlo. </span><span class="ft"> Id est cognitione angelorum. </span><span class="fk">Amictum nube. </span><span class="ft"> Id est, se humiliantem assumptione carnis, vel quia cognoscibilem fecit. Latentem in carne, quæ est nobis refrigerium contra vitia. </span><span class="fk">Et iris in capite. </span><span class="ft"> Qui veram de Deo habet cognitionem, reputat eum Deum esse. </span><span class="fk">Tanquam columna ignis. </span><span class="ft"> Illi in quibus vere lucet imago Dei, ut in contemplativis, vel prædicatio.</span></p>
  </aside>

  <aside id="FN139">
    <p class="f"><a class="notebackref" href="#RV10_2"><span class="notemark">†</span> 10:2</a> <span class="fk">Et habebat in manu sua libellum apertum. </span><span class="ft"> Id est omnes Scripturas operatione sua completas, partim prædicando, partim quæ de se dicta erant, complendo: tandem suis sensum aperiendo. </span><span class="fk">Pedem suum. </span><span class="ft"> Id est portatores firmos in fide et sustinentes alios. </span><span class="fk">Sinistrum autem super terram. </span><span class="ft"> Id est super eos, qui quoquo modo sustentabant etsi non credebant. Hoc est: posuit majores et firmiores prædicatores super majores peccatores, minores super minores.</span></p>
  </aside>

  <aside id="FN140">
    <p class="f"><a class="notebackref" href="#RV10_3"><span class="notemark">‡</span> 10:3</a> <span class="fk">Quemadmodum cum leo rugit. </span><span class="ft"> Vox leonis ostendit ejus virtutem et infert terrorem. Cum leo cauda circa silvam sulcum fecerit et rugit, nulla ferarum audet exire: ita Christus suos in fide concludens, rugit ne aliquis exeat.</span></p>
  </aside>

  <aside id="FN141">
    <p class="f"><a class="notebackref" href="#RV10_4"><span class="notemark">§</span> 10:4</a> <span class="fk">Scripturus eram. </span><span class="ft"> Hic fert personam eorum qui Antichristi tempore volent prædicare ex præcedentium imitatione. </span><span class="fk">Signa quæ locuta: </span><span class="ft"> inspirationem divinam, vel angelicam admonitionem.</span></p>
  </aside>

  <aside id="FN142">
    <p class="f"><a class="notebackref" href="#RV10_5"><span class="notemark">**</span> 10:5</a> <span class="fk">Levavit manum suam ad cœlum. </span><span class="ft"> Cum tanta desolatio erit in Ecclesia, quod etiam prædicatio erit ablata; ne fideles desperent, audiunt pro sua consolatione, non ad detrimentum suæ salutis prædicationem subtrahi.</span></p>
  </aside>

  <aside id="FN143">
    <p class="f"><a class="notebackref" href="#RV10_6"><span class="notemark">††</span> 10:6</a> <span class="fk">Juravit, </span><span class="ft"> etc. Et per hoc firmiter statuit, quia Deus erat: </span><span class="fk">Nam si Christus resurrexit, et nos resurgemus</span><span class="ft"> I Cor. 15.. </span><span class="fk">Et ea quæ in illo. </span><span class="ft"> Cum dicis: </span><span class="fk">Creavit ea quæ in eo sunt, </span><span class="ft"> hæresim quorumdam destruxit, qui astruunt res quasdam non creatas a Deo, sed a dæmone ut bufonem. </span><span class="fk">Tempus amplius non erit. </span><span class="ft"> Id est nulla varietas, sed æterna stabilitas, animarum immortalitas. Hoc illi ultimi considerantes, patientur libenter.</span></p>
  </aside>

  <aside id="FN144">
    <p class="f"><a class="notebackref" href="#RV10_7"><span class="notemark">‡‡</span> 10:7</a> <span class="fk">Consummabitur mysterium. </span><span class="ft"> Tempore Antichristi, tanta erit persecutio quod prohibebitur illis qui erunt tempore ipsius prædicatio, quamvis prædicare velint, etiamsi ex antecessoribus suis habituri sint officium prædicandi; alii autem idem prædicaverunt, quia a Christo ad hoc instituti fuerunt. Christus vero eos instituit, quia tunc tempus prædicandi erat, et ipse ad hoc venerat, sed modo vide destructionem temporis Antichristi contrariam destructioni quam Christus fecit, et per hoc perpende prædicationem merito subtrahi. </span><span class="fk">Mysterium Dei. </span><span class="ft"> Id est remuneratio sanctorum, quod est secretum, quod </span><span class="fk">nec oculus vidit, nec auris audivit</span><span class="ft"> I Cor. 2..</span></p>
  </aside>

  <aside id="FN145">
    <p class="f"><a class="notebackref" href="#RV10_8"><span class="notemark">§§</span> 10:8</a> <span class="fk">Sicut evangelizavit. </span><span class="ft"> Intentio prophetarum prima fuit de adventu Domini, et de consummatione sæculi.</span></p>
  </aside>

  <aside id="FN146">
    <p class="f"><a class="notebackref" href="#RV10_9"><span class="notemark">***</span> 10:9</a> <span class="fk">Et audivi. </span><span class="ft"> Quasi dicat: Ostensa destructione quæ erit tempore Antichristi, et inde etiam prædicatione subtracta, et ob hoc fidelibus consolatione adhibita, monetur quæ vidit interim prædicare, quasi dicatur aperte sibi: Ecce revelavi tibi omnia, modo vade et prædica, nec quia sunt aspera, devita: nec terrearis pro tribulatione aliqua, quia non tanta patieris quanta patientur qui perseverabunt tempore Antichristi. Hoc ad consolationem præsentis Ecclesiæ hic apponitur, ubi major tribulatio pronuntiatur. </span><span class="fk">Vade. </span><span class="ft"> Quod bene sciebat, intelligere monetur, ut per admonitionem alii prædicaturi informentur. </span><span class="fk">Stantis super mare. </span><span class="ft"> Hoc dicit, quia implere grave est humanitati, quæ est mollis et fragilis.</span></p>
  </aside>

  <aside id="FN147">
    <p class="f"><a class="notebackref" href="#RV10_10"><span class="notemark">†††</span> 10:10</a> <span class="fk">Et abii. </span><span class="ft"> Hoc dicit, quia Deus si quem paratum videt, quod necessarium est sponte offert. </span><span class="fk">Ad angelum. </span><span class="ft"> Id est ad Scripturam a Deo completam, a fidelibus intimatam.</span></p>
  </aside>

  <aside id="FN148">
    <p class="f"><a class="notebackref" href="#RV10_11"><span class="notemark">‡‡‡</span> 10:11</a> <span class="fk">Et dixit mihi: Oportet, </span><span class="ft"> etc. Cum ego librum reciperem, licet amara intelligerem, monuit ut nec pro morte dimitterem.</span></p>
  </aside>

  <aside id="FN149">
    <p class="f"><a class="notebackref" href="#RV11_1"><span class="notemark">*</span> 11:1</a> <span class="fk">Metire. </span><span class="ft"> Id est ita secundum uniuscujusque capacitatem prædica, ut constituas Ecclesiam et in ea altare, etc.</span></p>
  </aside>

  <aside id="FN150">
    <p class="f"><a class="notebackref" href="#RV11_2"><span class="notemark">†</span> 11:2</a> <span class="fk">Atrium. </span><span class="ft"> Id est falsos Christianos, qui se Ecclesiam simulant, sed factis abnegant. </span><span class="fk">Civitatem sanctam. </span><span class="ft"> Id est Ecclesiam ad juste vivendum congregatam, et virtutibus imbutam persequentur mensibus quadraginta duo, id est tribus annis et dimidio, quibus regnabit Antichristus; quasi dicat: Sciatis omnes persecutiones quæ sunt in præsenti, et quæ fuerunt in præterito ab Antichristo procedere, sicut illas quæ erunt in tempore suo.</span></p>
  </aside>

  <aside id="FN151">
    <p class="f"><a class="notebackref" href="#RV11_3"><span class="notemark">‡</span> 11:3</a> <span class="fk">Et dabo duobus. </span><span class="ft"> Quasi dicat: Cum minor est tribulatio, non debetis cessare, quia tempore quo gravior fuerit, faciam illos prædicare. </span><span class="fk">Duobus testibus. </span><span class="ft"> De Elia et Enoch agitur, per quos prædicatores alii intelliguntur. </span><span class="fk">Diebus mille. </span><span class="ft"> Nota quod hi dies non perficiunt tres annos et dimidium, sicut et Christus non complevit dimidium annum prædicationis suæ supra triennium.</span></p>
  </aside>

  <aside id="FN152">
    <p class="f"><a class="notebackref" href="#RV11_6"><span class="notemark">§</span> 11:6</a> <span class="fk">Super aquas. </span><span class="ft"> Id est super doctrinas, quæ sunt fidelibus aquæ irrigantes. </span><span class="fk">In sanguinem, </span><span class="ft"> etc. In peccatum, vel cum audita negligitur, vel cum audiri etiam contemnitur.</span></p>
  </aside>

  <aside id="FN153">
    <p class="f"><a class="notebackref" href="#RV11_8"><span class="notemark">**</span> 11:8</a> <span class="fk">Ægyptus. </span><span class="ft"> Id est tenebrosa sine cognitione Dei.</span></p>
  </aside>

  <aside id="FN154">
    <p class="f"><a class="notebackref" href="#RV11_10"><span class="notemark">††</span> 11:10</a> <span class="fk">Et munera mittent. </span><span class="ft"> Id est dona, litteraliter: vel congratulationes et confabulationes ad invicem de eis loquentes.</span></p>
  </aside>

  <aside id="FN155">
    <p class="f"><a class="notebackref" href="#RV11_11"><span class="notemark">‡‡</span> 11:11</a> <span class="fk">Et post dies. </span><span class="ft"> Ostensa tribulatione eorum, per quorum exemplum angelus Joannem invitabat ad prædicandum, etsi necesse fuerit ad compatiendum: ostendit tamen et ipsorum coronas, ut similiter istum Joannem, vel quemlibet alium de corona sua pro modo suo certum faciat. </span><span class="fk">Super pedes. </span><span class="ft"> Id est super seipsos qui prius fuerunt indigentes aliquo quo nitantur, sed erunt tunc firmi.</span></p>
  </aside>

  <aside id="FN156">
    <p class="f"><a class="notebackref" href="#RV11_12"><span class="notemark">§§</span> 11:12</a> <span class="fk">Vocem magnam. </span><span class="ft"> Quæ illos refrigeret, et inimicos terreat.</span></p>
  </aside>

  <aside id="FN157">
    <p class="f"><a class="notebackref" href="#RV11_13"><span class="notemark">***</span> 11:13</a> <span class="fk">Terræmotus magnus. </span><span class="ft"> Id est terreni moti sunt, ut puniantur in inferno; vel ad destructionem Ecclesiæ occisis magistris. </span><span class="fk">Et decima pars. </span><span class="ft"> Id est homo, qui ad hoc constitutus videtur, ut decimus ordo restauretur. </span><span class="fk">Occisa sunt in terræmotu. </span><span class="ft"> Omnino destructa in inferno, vel postea non resipuerunt. </span><span class="fk">Gloriam Deo. </span><span class="ft"> Id est laudes Deo de justorum salvatione et malorum damnatione.</span></p>
  </aside>

  <aside id="FN158">
    <p class="f"><a class="notebackref" href="#RV11_15"><span class="notemark">†††</span> 11:15</a> <span class="fk">Et septimus angelus, </span><span class="ft"> etc. Sex tubæ priores, sæculi præsentis ætatibus comparatæ, varios bellorum Ecclesiæ denuntiavere concursus; septima vero sabbati æterni nuntia, victoriam tantum et imperium veri Regis indicat. </span><span class="fk">Factum. </span><span class="ft"> Qui prius vilis erat et abjectus jam regnat, coronans bonos, et malos condemnans. </span><span class="fk">Et regnabit. </span><span class="ft"> Id est permanebit regnum ipsius in sempiternum, non ut quidam hæretici putant sanctos post definitum tempus in mundi vitam redituros.</span></p>
  </aside>

  <aside id="FN159">
    <p class="f"><a class="notebackref" href="#RV11_16"><span class="notemark">‡‡‡</span> 11:16</a> <span class="fk">Et viginti quatuor seniores. </span><span class="ft"> Non tantum minores ita glorificant Deum, sed etiam majores. </span><span class="fk">Ceciderunt in facies. </span><span class="ft"> In faciem cadit qui in hac vita culpam agnoscit, eamque pœnitendo deflet. Retro cadit qui in hac vita repente decidit, et ad quæ supplicia ducatur nescit.</span></p>
  </aside>

  <aside id="FN160">
    <p class="f"><a class="notebackref" href="#RV11_18"><span class="notemark">§§§</span> 11:18</a> <span class="fk">Qui corruperunt terram. </span><span class="ft"> Id est seipsos per malam operationem, et alios per malum exemplum.</span></p>
  </aside>

  <aside id="FN161">
    <p class="f"><a class="notebackref" href="#RV11_19"><span class="notemark">*</span> 11:19</a> <span class="fk">Et apertum est. </span><span class="ft"> In hac quarta visione habes materiam bene ornatam et bona auxilia habentem, scilicet de pugna Ecclesiæ quæ a diabolo impugnatur et aperte et occulte, et in omnibus his ostendit Joannes eam superare per quod maxime armat fideles ne deficiant in aliqua tribulatione. De pugna ergo Ecclesiæ pendet cognitio ex tertia visione, quæ est de injuncto officio prædicandi. Apertum est templum Dei, id est, datus est Spiritus sanctus, per quem mysteria Ecclesiæ, quæ per secundum tabernaculum figurabantur, revelata sunt fidelibus. </span><span class="fk">Arca. </span><span class="ft"> Christus est arca in quo omnes thesauri sapientiæ absconditi, qui complevit Vetus Testamentum et instituit Novum. </span><span class="fk">Et grando magna. </span><span class="ft"> Id est quibusdam visa est prædicatio intolerabilis.</span></p>
  </aside>

  <aside id="FN162">
    <p class="f"><a class="notebackref" href="#RV12_1"><span class="notemark">*</span> 12:1</a> <span class="fk">Et signum. </span><span class="ft"> Et ex his vidi istud procedere, scilicet fidei gratiam, id est quiddam magnum significantem. Hic facit mentionem de revelatione mysteriorum quæ fuerunt in secunda visione, et de injuncto officio prædicationis, quod habuimus in tertia, ut istam quartam quæ de pugna Ecclesiæ et diaboli est, ex his duabus, id est secunda et tertia, ostendat pendere. </span><span class="fk">Luna sub pedibus. </span><span class="ft"> Licet mundanis sustentetur Ecclesia, ea tamen non affectat. </span><span class="fk">Et in capite ejus corona, </span><span class="ft"> etc. Id est duodecim apostoli, quibus mundus credidit, vel in quibus mundum vicit Ecclesia.</span></p>
  </aside>

  <aside id="FN163">
    <p class="f"><a class="notebackref" href="#RV12_2"><span class="notemark">†</span> 12:2</a> <span class="fk">Cruciatur ut pariat. </span><span class="ft"> Prædicando, adversa patitur. Vel cruciatur a seipsa, id est carnem suam macerat, ut prædicatio sit idonea.</span></p>
  </aside>

  <aside id="FN164">
    <p class="f"><a class="notebackref" href="#RV12_3"><span class="notemark">‡</span> 12:3</a> <span class="fk">Draco magnus. </span><span class="ft"> Non de magno effectu, sed de potentia et superbia draconis loquitur. </span><span class="fk">Et cornua decem, </span><span class="ft"> etc. Id est regna et divitias quibus principes decalogum legis impugnant.</span></p>
  </aside>

  <aside id="FN165">
    <p class="f"><a class="notebackref" href="#RV12_4"><span class="notemark">§</span> 12:4</a> <span class="fk">Et cauda. </span><span class="ft"> Id est deceptiones, quibus celant vitia, ut cauda celantur turpia. </span><span class="fk">Stellarum. </span><span class="ft"> Id est illorum qui illuminant Ecclesiam doctrina, non vita. </span><span class="fk">Stetit ante mulierem. </span><span class="ft"> Quæ patiebatur dolorem, per quod credebat cito cessuram. Per passionem credebat diabolus Ecclesiam subjugatam. </span><span class="fk">Devoraret. </span><span class="ft"> Paratus erat draco ad devorandum; sed non potuit, quia natus est qui prohibuit.</span></p>
  </aside>

  <aside id="FN166">
    <p class="f"><a class="notebackref" href="#RV12_5"><span class="notemark">**</span> 12:5</a> <span class="fk">Et peperit. </span><span class="ft"> Carnali generatione, Christus de Abraham et David præcessit; vel peperit Ecclesia filium, id est fidem Christi in cordibus auditorum.</span></p>
  </aside>

  <aside id="FN167">
    <p class="f"><a class="notebackref" href="#RV12_6"><span class="notemark">††</span> 12:6</a> <span class="fk">Diebus mille. </span><span class="ft"> Id est toto tempore quo subsistit Ecclesia prædicatione Christi tribus annis et dimidio facta.</span></p>
  </aside>

  <aside id="FN168">
    <p class="f"><a class="notebackref" href="#RV12_7"><span class="notemark">‡‡</span> 12:7</a> <span class="fk">Michæl et angeli ejus præliabantur. </span><span class="ft"> Ecclesiam sustentantes orando, auxilium ferendo.</span></p>
  </aside>

  <aside id="FN169">
    <p class="f"><a class="notebackref" href="#RV12_8"><span class="notemark">§§</span> 12:8</a> <span class="fk">Non valuerunt. </span><span class="ft"> Removere auxilia angelorum, quia non poterunt Ecclesiam ducere in peccatum.</span></p>
  </aside>

  <aside id="FN170">
    <p class="f"><a class="notebackref" href="#RV12_10"><span class="notemark">***</span> 12:10</a> <span class="fk">Et audivi vocem. </span><span class="ft"> Cum ostendisset diabolum in hoc certamine occulto ab Ecclesia victum auxilio filii et angelorum, subjungit exsultationes angelorum ipsorum, vel sanctarum animarum de victoria fratrum, ut laborent vincere qui de victoria sua angelos vel sanctas animas audiunt exsultare. </span><span class="fk">Accusabat illos. </span><span class="ft"> Officium diaboli est accusare, id est per peccatum accusabiles reddere. </span><span class="fk">Die ac nocte. </span><span class="ft"> In prosperis delectando, in adversis contristando.</span></p>
  </aside>

  <aside id="FN171">
    <p class="f"><a class="notebackref" href="#RV12_12"><span class="notemark">†††</span> 12:12</a> <span class="fk">Descendit diabolus. </span><span class="ft"> De cœlo: vel de minoribus sanctis, in quibus jam non habet locum tentatio. </span><span class="fk">Sciens quod modicum tempus habet. </span><span class="ft"> Quia videt multos sibi subtrahi, et in locum suum substitui. </span><span class="fk">Et postquam vidit. </span><span class="ft"> Cum vidit diabolus se per occultam fraudem non posse proficere, aperta tribulatione aggreditur expugnare. </span><span class="fk">Et datæ sunt mulieri, </span><span class="ft"> etc. Quæ etiam contra apertam tribulationem habet auxilium ab eodem filio a quo habebat contra occultam impugnationem.</span></p>
  </aside>

  <aside id="FN172">
    <p class="f"><a class="notebackref" href="#RV12_14"><span class="notemark">‡‡‡</span> 12:14</a> <span class="fk">Aquilæ. </span><span class="ft"> Illi dicuntur aquilæ, qui per conversationem vitæ cœlum petunt, et ideo in Deo fixum habent intuitum. </span><span class="fk">Per tempus, et tempora, </span><span class="ft"> etc. Si accipitur illius Ecclesiæ status quæ erit tempore Antichristi, dicetur aliter </span><span class="fk">per tempus et tempora et dimidium, </span><span class="ft"> etc., pro prædicatione Heliæ et Enoch; si generalis Ecclesiæ tempus accipitur, dicitur </span><span class="fk">per tempus, et tempora, et dimidium, </span><span class="ft"> etc., aliter pro prædicatione Christi facta tribus annis et dimidio, quia Christi prædicatione pascitur Ecclesia quotidie.</span></p>
  </aside>

  <aside id="FN173">
    <p class="f"><a class="notebackref" href="#RV12_16"><span class="notemark">§§§</span> 12:16</a> <span class="fk">Et adjuvit terra mulierem. </span><span class="ft"> Id est Christus Ecclesiæ suæ dedit vires patiendi. </span><span class="fk">Et aperuit, </span><span class="ft"> id est præparavit, et idoneam se fecit, ut reciperet quidquid sibi inferrent, ad similitudinem os aperientis. Hoc Christus in passione sua fecit, in quo suis exemplum patiendi se proposuit. </span><span class="fk">Absorbuit, </span><span class="ft"> id est, omnes pœnas in se destruxit, factus immortalis et impassibilis, quod idem facit in suis.</span></p>
  </aside>

  <aside id="FN174">
    <p class="f"><a class="notebackref" href="#RV12_17"><span class="notemark">*</span> 12:17</a> <span class="fk">Iratus est draco in mulierem. </span><span class="ft"> Quia licet non possit eam devincere, non tamen desistit invidere, et locum invadendi quærere.</span></p>
  </aside>

  <aside id="FN175">
    <p class="f"><a class="notebackref" href="#RV12_18"><span class="notemark">†</span> 12:18</a> <span class="fk">Et stetit. </span><span class="ft"> Non tamen omnes illos vicit minores, sed tantum super arenam, id est, in fructuosos moram fecit, in quibus apparent signa vestigii.</span></p>
  </aside>

  <aside id="FN176">
    <p class="f"><a class="notebackref" href="#RV13_1"><span class="notemark">*</span> 13:1</a> <span class="fk">Et vidi, </span><span class="ft"> etc. Bestia hæc spiritualiter est Antichristus, vel generaliter tota collectio malorum. </span><span class="fk">Capita septem et cornua decem. </span><span class="ft"> Ad hoc ut bene posset istos vincere, talem familiam sibi instituit. </span><span class="fk">Nomina blasphemiæ. </span><span class="ft"> Variis hæresibus erat bestia plena, vel variis simulationibus occultans vitia.</span></p>
  </aside>

  <aside id="FN177">
    <p class="f"><a class="notebackref" href="#RV13_3"><span class="notemark">†</span> 13:3</a> <span class="fk">Quasi occisum. </span><span class="ft"> Simulabit se Antichristus mortuum, et per triduum latens post apparebit, dicens se suscitatum. </span><span class="fk">Et plaga mortis ejus curata est. </span><span class="ft"> Arte magica ascendet in æra, ferentibus eum dæmonibus, et sic curabitur </span><span class="fk">plaga mortis ejus, </span><span class="ft"> quia prius mortuus credebatur, post vivens reputabitur.</span></p>
  </aside>

  <aside id="FN178">
    <p class="f"><a class="notebackref" href="#RV13_6"><span class="notemark">‡</span> 13:6</a> <span class="fk">Et aperuit os suum. </span><span class="ft"> In tantam fiduciam prorupit, ut quod occulte ante, jam tunc publice audeat blasphemare. </span><span class="fk">Et tabernaculum. </span><span class="ft"> Id est omnem institutionem ejus, per quam laudabilis apparet.</span></p>
  </aside>

  <aside id="FN179">
    <p class="f"><a class="notebackref" href="#RV13_8"><span class="notemark">§</span> 13:8</a> <span class="fk">Occisus est ab origine mundi, </span><span class="ft"> in suis, ut in Abel. Vel quia ante omnia dispositum est, quod in fine temporum occideretur. Vel occisus est in agno mystice quem Abel obtulit, vel in ipso Abel a fratre occiso præfiguratus est.</span></p>
  </aside>

  <aside id="FN180">
    <p class="f"><a class="notebackref" href="#RV13_10"><span class="notemark">**</span> 13:10</a> <span class="fk">Qui in captivitatem. </span><span class="ft"> Qui captivat homines nunc a fide, tandem a salute, scilicet Antichristus, vel ipse diabolus. </span><span class="fk">Qui in gladio occiderit. </span><span class="ft"> Antichristus et sui occident gladio materiali et persuasionis, et peribunt gladio æterni judicii. </span><span class="fk">Hic est, </span><span class="ft"> etc. Id est, patientiam et fidem sancti tenebunt, quia, illo destructo, sciunt se remunerandos. Respiciendo pœnam malorum et remunerationem bonorum, patientes fiunt et fidem tenent.</span></p>
  </aside>

  <aside id="FN181">
    <p class="f"><a class="notebackref" href="#RV13_11"><span class="notemark">††</span> 13:11</a> <span class="fk">Et vidi. </span><span class="ft"> Descripta tribulatione quæ erit per Antichristum, et suos participes, subjungit aliam quæ fiet per suos apostolos quos ipse per totum mundum sparget. </span><span class="fk">Cornua. </span><span class="ft"> Quia simulabunt se habere innocentiam, et puram vitam, et veram doctrinam, et miracula, quæ Christus habuit et suis dedit; vel, duo Testamenta sibi usurpabunt. </span><span class="fk">Et loquebatur sicut draco. </span><span class="ft"> Id est pseudoapostoli ita loquentur, sicut diabolus in Antichristo erat locutus.</span></p>
  </aside>

  <aside id="FN182">
    <p class="f"><a class="notebackref" href="#RV13_12"><span class="notemark">‡‡</span> 13:12</a> <span class="fk">Et potestatem, </span><span class="ft"> etc. Quia in omnibus caput suum sibi præponebant Antichristum. </span><span class="fk">Terram. </span><span class="ft"> Id est terrenos, et in amore terræ perseverantes; vel: </span><span class="fk">terram</span><span class="ft"> secundum corpus, </span><span class="fk">habitantes in ea</span><span class="ft"> secundum animam. </span><span class="fk">Adorare. </span><span class="ft"> Quia et hi, simulata resurrectione, prædicationis suæ faciunt tundamentum, sicut et apostoli Christi fecerunt.</span></p>
  </aside>

  <aside id="FN183">
    <p class="f"><a class="notebackref" href="#RV13_13"><span class="notemark">§§</span> 13:13</a> <span class="fk">Ignem, </span><span class="ft"> id est malignum spiritum super suos faciet descendere, ut loquantur variis linguis. Ut apostolis datus est Spiritus sanctus in specie ignis, et sic illi dabunt spiritum malignum in specie ignis. </span><span class="fk">In conspectu. </span><span class="ft"> Ut omnes videre possint cum apostoli Spiritum sanctum in conclavi acceperint.</span></p>
  </aside>

  <aside id="FN184">
    <p class="f"><a class="notebackref" href="#RV13_15"><span class="notemark">***</span> 13:15</a> <span class="fk">Ut loquatur imago. </span><span class="ft"> Hic magica arte faciet statuam loqui et futura prædicere.</span></p>
  </aside>

  <aside id="FN185">
    <p class="f"><a class="notebackref" href="#RV13_16"><span class="notemark">†††</span> 13:16</a> <span class="fk">Habere characterem, </span><span class="ft"> etc. In manu et in fronte ponent signa, ut omnes confiteantur suum esse Deum verbo et opere.</span></p>
  </aside>

  <aside id="FN186">
    <p class="f"><a class="notebackref" href="#RV13_17"><span class="notemark">‡‡‡</span> 13:17</a> <span class="fk">Numerum. </span><span class="ft"> Id est qui exspectant ab eo remunerationem eo minorem, vel mediocrem, vel maximam.</span></p>
  </aside>

  <aside id="FN187">
    <p class="f"><a class="notebackref" href="#RV13_18"><span class="notemark">§§§</span> 13:18</a> <span class="fk">Qui habet. </span><span class="ft"> Cum liber præsens Græce sit editus, secundum Græcos numerus est quærendus apud quos omnes litteræ numerum significant. Nomen ejus </span><span class="fk">Antemos</span><span class="ft"> quod ei competit, qui Christo contrarius dicitur: </span><span class="fk">A, </span><span class="ft"> unum; </span><span class="fk">N, </span><span class="ft"> quinquaginta; </span><span class="fk">T, </span><span class="ft"> CCCC; </span><span class="fk">E, </span><span class="ft"> quinque; </span><span class="fk">M, </span><span class="ft"> quadraginta; </span><span class="fk">O, </span><span class="ft"> septuaginta; </span><span class="fk">S, </span><span class="ft"> CC. Vel </span><span class="fk">Arnoyme, </span><span class="ft"> id est nego, qui Christum negat Deum, in quo idem numerus: </span><span class="fk">A, </span><span class="ft"> unum; </span><span class="fk">R, </span><span class="ft"> CC; </span><span class="fk">N, </span><span class="ft"> quinquaginta; </span><span class="fk">O, </span><span class="ft"> LXX; </span><span class="fk">Y, </span><span class="ft"> CCCC; </span><span class="fk">M, </span><span class="ft"> XL; </span><span class="fk">E, </span><span class="ft"> quinque. Vel </span><span class="fk">Teian, </span><span class="ft"> id est sol gigas, quod vero Christo, usurpative convenit Antichristo: </span><span class="fk">T, </span><span class="ft"> CCC; </span><span class="fk">E, </span><span class="ft"> quinque; </span><span class="fk">I, </span><span class="ft"> X; iterum </span><span class="fk">T, </span><span class="ft"> CCC; A, unum; </span><span class="fk">N, L. </span><span class="ft"> Vel Latinis litteris: </span><span class="fk">Diclux, </span><span class="ft"> quia ipse se lucem esse dicet: </span><span class="fk">D, </span><span class="ft"> quingenti; </span><span class="fk">I, </span><span class="ft"> unum; </span><span class="fk">C, </span><span class="ft"> centum; </span><span class="fk">L, </span><span class="ft"> quinquaginta; </span><span class="fk">V, </span><span class="ft"> quinque; </span><span class="fk">X, </span><span class="ft"> decem; et sic eadem summa. Sex primus perfectus numerus est, et significat illos minus perfectos qui conjugati sunt, et pro modo suo decem præcepta servant. Sexaginta significat mediocriter perfectos, qui, dimissis legalibus conjugiis in castitate permanent, et iterum decem præcepta pro modo suo complent. Centum significat perfectissimos qui mentis et corporis integritatem non violant et decem præcepta perfectissime servant. </span><span class="fk">Hi reddunt fructum, alii tricesimum, </span><span class="fk">alii sexagesimum, alii centecimum. </span><span class="ft"> Et discipuli Antichristi tunc dicent neminem posse salvari, nisi Antichristo obtulerint aliquem de fructibus illis.</span></p>
  </aside>

  <aside id="FN188">
    <p class="f"><a class="notebackref" href="#RV14_1"><span class="notemark">*</span> 14:1</a> <span class="fk">Et vidi: et ecce Agnus stabat. </span><span class="ft"> Ostensa gravissima persecutione, quam patietur Ecclesia ab Antichristo et ejus apostolis, nunc ostendit qualem habeat adjutorem, et qualem ipse habeat familiam, ut magis electos afflictos consoletur. </span><span class="fk">Centum quadraginta, </span><span class="ft"> etc. Id est in virginitate perfectissimos, in fide trinitatis ex quatuor mundi partibus collectos.</span></p>
  </aside>

  <aside id="FN189">
    <p class="f"><a class="notebackref" href="#RV14_2"><span class="notemark">†</span> 14:2</a> <span class="fk">Tonitrui. </span><span class="ft"> Quia terret eos qui ad consortium suum venire suffugiunt. </span><span class="fk">Citharædorum. </span><span class="ft"> Quia ipsi ad hoc se instituerunt, ut extenderent sua corda devota super lignum crucis. </span><span class="fk">Citharizantium. </span><span class="ft"> Quod ex officio habebant, opere implebant.</span></p>
  </aside>

  <aside id="FN190">
    <p class="f"><a class="notebackref" href="#RV14_3"><span class="notemark">‡</span> 14:3</a> <span class="fk">Et cantabant. </span><span class="ft"> Id est de integritate animæ et corporis exsultabunt: quod gaudium nunquam eis veterascet, sed semper est eis ut novum.</span></p>
  </aside>

  <aside id="FN191">
    <p class="f"><a class="notebackref" href="#RV14_4"><span class="notemark">§</span> 14:4</a> <span class="fk">Hi sunt qui cum mulieribus non sunt. </span><span class="ft"> Id est quos ad hoc ut essent virgines sanguis Christi elevavit. </span><span class="fk">Ex hominibus primitiæ, </span><span class="ft"> etc. Ut ex grege optimus equus, vel ex fructibus primitiæ.</span></p>
  </aside>

  <aside id="FN192">
    <p class="f"><a class="notebackref" href="#RV14_6"><span class="notemark">**</span> 14:6</a> <span class="fk">Et vidi. </span><span class="ft"> Descripta impugnatione facta per duas bestias, suppositoque auxilio Agni et dignitate familiæ ejus ostensa, subjungitur admonitio, ut ad hanc familiam accedant, et comminatio, ut ab alia declinent. </span><span class="fk">Alterum angelum. </span><span class="ft"> Id est prædicatores qui sunt alteri a Christo, id est vicem ejus exsequentes. </span><span class="fk">Per medium cœli. </span><span class="ft"> Per catholicam Ecclesiam, quam verbis et exemplis secum trahunt. </span><span class="fk">Evangelium æternum. </span><span class="ft"> Id est prædicationem æternam promittentem, et sui observatores ad æternitatem ducentem.</span></p>
  </aside>

  <aside id="FN193">
    <p class="f"><a class="notebackref" href="#RV14_7"><span class="notemark">††</span> 14:7</a> <span class="fk">Timete Dominum, </span><span class="ft"> etc. Bene operando, et bene de eo annuntiando, ut per vos gloriosus appareat. </span><span class="fk">Quia venit. </span><span class="ft"> Quasi dicat: Non deficiatis, quia non longo tempore patiemini.</span></p>
  </aside>

  <aside id="FN194">
    <p class="f"><a class="notebackref" href="#RV14_8"><span class="notemark">‡‡</span> 14:8</a> <span class="fk">Et alius angelus secutus est eum. </span><span class="ft"> Hoc dicit, quia prædicatores sibi invicem succedunt. </span><span class="fk">Cecidit. </span><span class="ft"> Bis positum vocabulum </span><span class="fk">cecidit, </span><span class="ft"> infinitatem significat, in quo omnimoda destructio intelligitur. </span><span class="fk">Vino iræ fornicationis. </span><span class="ft"> Id est vitiis, et præcipue idololatria, quæ est dulcis potus peccantibus, quibus ipsi alios inquinant, et, ne recto tramite gradiantur, inebriant; unde debetur eis ira Dei. Purum vinum bibitur, dum flagellat Deus hic ad emendationem: turbidum, dum infertur æterna damnatio.</span></p>
  </aside>

  <aside id="FN195">
    <p class="f"><a class="notebackref" href="#RV14_9"><span class="notemark">§§</span> 14:9</a> <span class="fk">Et angelus tertius. </span><span class="ft"> Tres ponit pro fide Trinitatis, cum tria hæc in eadem persona possint considerari.</span></p>
  </aside>

  <aside id="FN196">
    <p class="f"><a class="notebackref" href="#RV14_10"><span class="notemark">***</span> 14:10</a> <span class="fk">Quod mistum. </span><span class="ft"> Quasi dicat: Qui non corrrigitur vindicta ejus ad correctionem data, punietur æterna pœna. </span><span class="fk">In calice. </span><span class="ft"> Calix est vindicta Dei, ubi desuper merum quod ad correctionem hic vindicat, subtus est fæx, id est damnatio in ultimis. Bibent impii de vino, id est de fæce: quod vinum quia vult ad comparationem meri ostendere turbidum, addit quod mistum est.</span></p>
  </aside>

  <aside id="FN197">
    <p class="f"><a class="notebackref" href="#RV14_11"><span class="notemark">†††</span> 14:11</a> <span class="fk">Et fumus tormentorum. </span><span class="ft"> Quod quædam de damnatione malorum numerat, non dicit pro damnatione describenda: sed tantum pro terrore inferendo illis quos deterret ab eorum consortio. </span><span class="fk">Ascendet in sæcula. </span><span class="ft"> Cum dicit: </span><span class="fk">ascendet in sæcula, </span><span class="ft"> notat æternam pœnam continuari. </span><span class="fk">Nec habent requiem. </span><span class="ft"> Quasi: Non mirum si illi qui Antichristum adoraverunt tempore ipsius punientur, quia sui etiam præcedentes ministri eamdem pœnam habebunt.</span></p>
  </aside>

  <aside id="FN198">
    <p class="f"><a class="notebackref" href="#RV14_12"><span class="notemark">‡‡‡</span> 14:12</a> <span class="fk">Hic patientia, </span><span class="ft"> etc. Id est hic debent patienter pati sancti, ne veniant ad æternam pœnam.</span></p>
  </aside>

  <aside id="FN199">
    <p class="f"><a class="notebackref" href="#RV14_13"><span class="notemark">§§§</span> 14:13</a> <span class="fk">Opera. </span><span class="ft"> Id est mercedes operum quæ sequuntur. Quasi: Dum in mundo erant, majores tribulationes ad majorem coronam ingruebant: unde adeo abjecti reputabantur, sed jam nihil patientur.</span></p>
  </aside>

  <aside id="FN200">
    <p class="f"><a class="notebackref" href="#RV14_14"><span class="notemark">*</span> 14:14</a> <span class="fk">Et vidi. </span><span class="ft"> Ostensa remuneratione bonorum, per quod invitabat ad consortium eorum, supponit damnationem impiorum, ut per terrorem ducat ad idem propositum. </span><span class="fk">Similem Filio hominis. </span><span class="ft"> Quia non jam vere erat Filius hominis, qui immortalis.</span></p>
  </aside>

  <aside id="FN201">
    <p class="f"><a class="notebackref" href="#RV14_15"><span class="notemark">†</span> 14:15</a> <span class="fk">Angelus. </span><span class="ft"> Id est sancti, qui usque huc fuerant in fidelibus occulti, in claritate apparebunt judicaturi, orantes cum desiderio, ut Deus separationem faciat bonorum et malorum. </span><span class="fk">Exivit </span><span class="fk">de templo. </span><span class="ft"> Exire dicuntur sancti de templo, cum jam apparent non quales olim fuerant, sed quales in æternum mansuri. </span><span class="fk">Quia venit hora, </span><span class="ft"> etc. Quia jam est opportunum, cum completus sit numerus tuorum.</span></p>
  </aside>

  <aside id="FN202">
    <p class="f"><a class="notebackref" href="#RV14_18"><span class="notemark">‡</span> 14:18</a> <span class="fk">Et alius angelus, </span><span class="ft"> etc. Cum sanctus Joannes ostendisset Deum potestatem judicandi habentem a sanctis implorari, et sic judicium fieri, ostendit eamdem potestatem sanctos habere, et Christum ut judicent imperare, et illos imperio obedire. </span><span class="fk">Alius angelus, </span><span class="ft"> id est Christus, qui occultus et vilis fuerat, in fidelibus clarus apparuit, et veniens de altari, id est de loco secretiori, quod nunquam alii sancti, solus enim Christus est cognitus ab omnibus Deo consubstantialis. </span><span class="fk">Mitte falcem. </span><span class="ft"> Per messem terræ et uvas vineæ, eorumdem malorum damnatio intelligitur; sed tamen per vineam illos determinatius habemus qui majori studio mala operabantur, sicut vineæ, ut fructificet major cura quam terræ adhibetur.</span></p>
  </aside>

  <aside id="FN203">
    <p class="f"><a class="notebackref" href="#RV14_19"><span class="notemark">§</span> 14:19</a> <span class="fk">Et misit in lacum, </span><span class="ft"> etc. Unde Propheta: Lacus ubi non erat aqua, id est refrigerium.</span></p>
  </aside>

  <aside id="FN204">
    <p class="f"><a class="notebackref" href="#RV14_20"><span class="notemark">**</span> 14:20</a> <span class="fk">Et exivit sanguis. </span><span class="ft"> Æterna pœna pro peccato sanguinis, non autem vinum quod est in cellario Dei ponitur. </span><span class="fk">Usque ad frenos equorum, </span><span class="ft"> id est usque ad ipsos rectores iniquorum puniendos, scilicet diabolos. </span><span class="fk">Per stadia. </span><span class="ft"> Omnes intellige ludis mundi, id est vitiis detentos, qui vel simpliciter in hoc sunt perfecti, quod per sex habemus; vel perfectiores, quod per centum; vel perfectissimi, quod per mille.</span></p>
  </aside>

  <aside id="FN205">
    <p class="f"><a class="notebackref" href="#RV15_1"><span class="notemark">*</span> 15:1</a> <span class="fk">Et vidi, </span><span class="ft"> etc. In his tribus visionibus supradictis, id est revelatione mysteriorum, datione tubarum, et in pugna mulieris contra diabolum, a principio redemptionis prosecutus est ordinem usque ad diem judicii: in his vero tribus sequentibus, circa ultima tempora immoratur, quia de his præcedentibus in aliis divinis Scripturis dictum enucleatius, de illis vero parum et occultius. In hac ergo quinta visione, materia sunt septem angeli tenentes phialas, in quibus continentur plagæ, id est destructiones iniquorum qui tempore Antichristi erunt, quæ destructio maxime hortatur præsentes ad patiendum. In sequentibus ponit visiones tres, cum quatuor sint supradictæ. Sed omissa prima, quæ fuit de correctione ecclesiarum, de aliis tribus dicit, consideratione tamen. </span><span class="fk">Et mirabile. </span><span class="ft"> Mirum est hominem habere tantam potestatem, ut alios possit damnare. </span><span class="fk">Plagas septem, </span><span class="ft"> id est omnes, excæcationem et destructionem illorum qui tempore Antichristi erunt. </span><span class="fk">Quoniam in illis. </span><span class="ft"> Vere </span><span class="fk">plagas</span><span class="ft"> habebunt, quia iram Dei super iniquos exercebunt, et vere </span><span class="fk">novissimas, </span><span class="ft"> quia in mundo post eas non inferet Deus alias.</span></p>
  </aside>

  <aside id="FN206">
    <p class="f"><a class="notebackref" href="#RV15_2"><span class="notemark">†</span> 15:2</a> <span class="fk">Tanquam mare vitreum mistum igne. </span><span class="ft"> Id est baptismum, ubi fidei puritas exigitur, et homines a vitiis mundantur. </span><span class="fk">Habentes citharas, </span><span class="ft"> id est mortificantes carnem, quod Deus eis injunxit, vel quod prior ipse fecit.</span></p>
  </aside>

  <aside id="FN207">
    <p class="f"><a class="notebackref" href="#RV15_3"><span class="notemark">‡</span> 15:3</a> <span class="fk">Canticum Moysi. </span><span class="ft"> Id est veterem legem, et est exsultatio bene intelligentibus, id est spiritualiter. </span><span class="fk">Viæ, </span><span class="ft"> id est institutiones Dei, per quas nos ad Deum, vel ipse ad nos venit, sunt </span><span class="fk">justæ, </span><span class="ft"> quia unicuique pro merito reddunt; et </span><span class="fk">veræ, </span><span class="ft"> quia perducunt quo promittunt.</span></p>
  </aside>

  <aside id="FN208">
    <p class="f"><a class="notebackref" href="#RV15_4"><span class="notemark">§</span> 15:4</a> <span class="fk">Judicia tua, </span><span class="ft"> etc. Quod quosdam eligis, quosdam reprobas, ut cognoscant fideles esse ex justitia.</span></p>
  </aside>

  <aside id="FN209">
    <p class="f"><a class="notebackref" href="#RV15_5"><span class="notemark">**</span> 15:5</a> <span class="fk">Et post hæc. </span><span class="ft"> Cum ostendissent illos angelos habere potestatem plagandi, dicturus quas plagas illi sunt illaturi, prius proponit causam qua ostendit illos dignos esse qui plagas sunt passuri, scilicet quia omnia mysteria Ecclesiæ sunt revelata omnibus volentibus intrare, quæ isti malo merito suo non possunt intelligere. </span><span class="fk">Apertum est templum, </span><span class="ft"> id est revelata sunt mysteria Ecclesiæ, in qua Deus habitat, et ad honorem Dei militant.</span></p>
  </aside>

  <aside id="FN210">
    <p class="f"><a class="notebackref" href="#RV15_6"><span class="notemark">††</span> 15:6</a> <span class="fk">Et exierunt. </span><span class="ft"> Et quia ita aperta erant, exibunt prædicatores et reprehendent male operantes.</span></p>
  </aside>

  <aside id="FN211">
    <p class="f"><a class="notebackref" href="#RV15_7"><span class="notemark">‡‡</span> 15:7</a> <span class="fk">Et unum. </span><span class="ft"> Quia quod illi prædicabunt ex institutione priorum patrum habebunt, qui omnes unus dicuntur, quia unum docent. </span><span class="fk">Iracundiæ, </span><span class="ft"> id est iræ: quia corrigunt, corripiunt, iram Dei peccantibus minantur, aliquando etiam excommunicant.</span></p>
  </aside>

  <aside id="FN212">
    <p class="f"><a class="notebackref" href="#RV15_8"><span class="notemark">§§</span> 15:8</a> <span class="fk">Fumo a majestate, </span><span class="ft"> etc. Quamvis tunc omnia erunt ita aperta fidelibus, tamen ipsa erunt clausa obscura infidelibus. </span><span class="fk">Introire, </span><span class="ft"> id est intelligere illud occultum Dei judicium, quare alios elegit, alios reprobat, donec in fine mundi aperte cognoscent sancti. Vel, introire interim in Ecclesiam, donec completa sit omnimoda damnatio malorum in judicio, quia postea constat non intraturos.</span></p>
  </aside>

  <aside id="FN213">
    <p class="f"><a class="notebackref" href="#RV16_2"><span class="notemark">*</span> 16:2</a> <span class="fk">Vulnus. </span><span class="ft"> Inobedientia est causa quare vulnus illud fiat.</span></p>
  </aside>

  <aside id="FN214">
    <p class="f"><a class="notebackref" href="#RV16_3"><span class="notemark">†</span> 16:3</a> <span class="fk">Et factus est sanguis. </span><span class="ft"> Id est damnatio ejus illata est pro sanguine quem effuderunt. </span><span class="fk">Sanguis, </span><span class="ft"> id est, damnatio illa erit </span><span class="fk">tanquam mortui, </span><span class="ft"> id est irrevocabilis; sicut enim mortuus non redit ad vitam, sic illa sententia damnationis non revocabitur. </span><span class="fk">Omnis anima vivens. </span><span class="ft"> Omnes consentientes, qui vivere videntur, non quia aperte persequuntur, sed propter consensum damnabuntur.</span></p>
  </aside>

  <aside id="FN215">
    <p class="f"><a class="notebackref" href="#RV16_4"><span class="notemark">‡</span> 16:4</a> <span class="fk">Super flumina, </span><span class="ft"> etc. Quia similiter isti damnabuntur pro sanguine quem fuderunt, vel corporaliter, vel spiritualiter.</span></p>
  </aside>

  <aside id="FN216">
    <p class="f"><a class="notebackref" href="#RV16_5"><span class="notemark">§</span> 16:5</a> <span class="fk">Audivi. </span><span class="ft"> Id est intellexi ipsos prædicatores qui hanc vindictam facient, non sibi sed Domino attribuentes et juste fieri confirmantes. </span><span class="fk">Qui es et qui eras. </span><span class="ft"> Venturum non ponit, quia in proximo venturum intellexit.</span></p>
  </aside>

  <aside id="FN217">
    <p class="f"><a class="notebackref" href="#RV16_6"><span class="notemark">**</span> 16:6</a> <span class="fk">Et sanguinem eis dedisti bibere. </span><span class="ft"> Id est, æternam pœnam pro effusione sanguinis, in qua promerenda sunt delectati.</span></p>
  </aside>

  <aside id="FN218">
    <p class="f"><a class="notebackref" href="#RV16_7"><span class="notemark">††</span> 16:7</a> <span class="fk">Et audivi. </span><span class="ft"> Quod magistri dicunt, discipuli confirmant. </span><span class="fk">Etiam, Domine Deus omnipotens, </span><span class="ft"> etc. Ex magna affectione convertunt sermonem ad Deum. </span><span class="fk">Justa. </span><span class="ft"> Justum enim est ut qui sanguinem fudit bibat vindictam sanguinis.</span></p>
  </aside>

  <aside id="FN219">
    <p class="f"><a class="notebackref" href="#RV16_9"><span class="notemark">‡‡</span> 16:9</a> <span class="fk">Et æstuaverunt. </span><span class="ft"> Vel afflicti afficient tortores æstu iracundiæ, dum invenientur inseparabiles, et sic æstuaverunt invidia et ira. </span><span class="fk">Neque egerunt. </span><span class="ft"> Interius pœnitentes dolebant, extra confiteri non audebant.</span></p>
  </aside>

  <aside id="FN220">
    <p class="f"><a class="notebackref" href="#RV16_10"><span class="notemark">§§</span> 16:10</a> <span class="fk">Super sedem bestiæ. </span><span class="ft"> Hoc dicit, quia ii sunt tantum corpora, et non spiritus: super quos sedebit, quia corporalia et non spiritualia dabit, </span><span class="fk">Commanducaverunt, </span><span class="ft"> etc. Mutua detractione se omnes reficientes.</span></p>
  </aside>

  <aside id="FN221">
    <p class="f"><a class="notebackref" href="#RV16_12"><span class="notemark">***</span> 16:12</a> <span class="fk">Præpararetur via. </span><span class="ft"> Quia, finito mundo, erit resurrectio fidelium, qui venient ab ortu solis, id est a Christo, quando incœperit lucere, id est se manifestare.</span></p>
  </aside>

  <aside id="FN222">
    <p class="f"><a class="notebackref" href="#RV16_13"><span class="notemark">†††</span> 16:13</a> <span class="fk">Vidi. </span><span class="ft"> Effusionem phialæ super istos, et ipsos non corrigi, sed in majorem excæcationem præcipitari. </span><span class="fk">Exire spiritus. </span><span class="ft"> Id est omnes impios qui pro nimia malitia dicendi sunt spiritus immundi; vel, ipsos dæmones, quos in cordibus aliorum generant. Sicut enim fideles sua doctrina generant fidem Christi in cordibus aliorum, sic isti malitia diabolum. </span><span class="fk">Ranarum. </span><span class="ft"> Ranæ in luto morantur, et garrulæ sunt, et aliis quietem auferunt: sic et isti.</span></p>
  </aside>

  <aside id="FN223">
    <p class="f"><a class="notebackref" href="#RV16_14"><span class="notemark">‡‡‡</span> 16:14</a> <span class="fk">Procedunt, </span><span class="ft"> etc. Procedunt dæmones, et congregabit diabolus, quia omnes unus.</span></p>
  </aside>

  <aside id="FN224">
    <p class="f"><a class="notebackref" href="#RV16_16"><span class="notemark">§§§</span> 16:16</a> <span class="fk">Et congregabit. </span><span class="ft"> Id est, facient illos habere fiduciam in Antichristo, qui est refugium omnibus volentibus furari sanctis fidem suam; vel ad quem gloriabuntur omnes mali diversarum sectarum.</span></p>
  </aside>

  <aside id="FN225">
    <p class="f"><a class="notebackref" href="#RV16_17"><span class="notemark">*</span> 16:17</a> <span class="fk">Et septimus angelus. </span><span class="ft"> Ostenso super quos angeli phialas suas effundant, supponit quid contingit ipsis malis per effusionem istam, scilicet quia hic quantum poterunt, repugnabunt, quasi ab ipsa infusione acceperint incrementum, sed tandem detrudentur in infernum.</span></p>
  </aside>

  <aside id="FN226">
    <p class="f"><a class="notebackref" href="#RV16_18"><span class="notemark">†</span> 16:18</a> <span class="fk">Et facta est civitas. </span><span class="ft"> Propter istam damnationem et propter peccata quæ ipsi addunt, damnata est ipsa civitas, et divisa est pœna unicuique pro merito, Judæis scilicet et gentibus, et falsis Christianis. </span><span class="fk">Civitates gentium ceciderunt, </span><span class="ft"> id est, omnes collectiones malorum in generatione prima manentium damnabuntur: carnali, non in secunda regeneratione spirituali.</span></p>
  </aside>

  <aside id="FN227">
    <p class="f"><a class="notebackref" href="#RV16_19"><span class="notemark">‡</span> 16:19</a> <span class="fk">Venit in memoriam. </span><span class="ft"> Id est, recordatus est Deus singula peccata eorum quorum prius videbatur oblitus. </span><span class="fk">Dare ei calicem. </span><span class="ft"> Ad hoc ut ipse Deus daret illis pœnam mensuratam pro delectationibus quas habuerunt. Retribuit Deus malis pro meritis, id est quod meruerunt, sed non quantum meruerunt, ut in ipsa retributione ubi patet justitia, sit etiam misericordia. </span><span class="fk">Universæ enim viæ Domini misericordia et veritas. </span><span class="ft"> Bonis etiam dat pro meritis et plus quam meruerunt, ut misericordia ibi justitiæ prævaleat.</span></p>
  </aside>

  <aside id="FN228">
    <p class="f"><a class="notebackref" href="#RV16_20"><span class="notemark">§</span> 16:20</a> <span class="fk">Et omnis insula fugit. </span><span class="ft"> Et vidit quod omnes qui pro Deo afflicti in mundo et virtutibus eminentes respectu harum pœnarum, in vita sua vitaverunt consortia impiorum, et ideo non sunt inventi in pœnis eorum.</span></p>
  </aside>

  <aside id="FN229">
    <p class="f"><a class="notebackref" href="#RV16_21"><span class="notemark">**</span> 16:21</a> <span class="fk">Talentum. </span><span class="ft"> Talenti genera sunt tria: magnum, centum et viginti librarum; medium, septuaginta duarum, minus quinquaginta. De medio hic dicit, quia peccatores in septuaginta duabus linguis non effugient hanc vindictam. </span><span class="fk">Et blasphemaverunt. </span><span class="ft"> Id est, in inferno positi, quamvis sciant se pro merito puniri, dolebunt tamen quod Deus tantam potentiam habet quod plagas eis inferat, et est blasphemia.</span></p>
  </aside>

  <aside id="FN230">
    <p class="f"><a class="notebackref" href="#RV17_1"><span class="notemark">*</span> 17:1</a> <span class="fk">Et venit unus, </span><span class="ft"> etc. Cum descripsisset plagas quas inferent prædicatores tempore Antichristi, et damnationem æternam quam iidem patientur impii, monet attendere causas ipsius damnationis. Quasi: Ostendi vobis quid in illo futuro fiet, modo cavete vobis vos potentes, quia idem diabolus, qui tunc ita aperte decipiet, occulte decipit quotidie, et ad eumdem interitum vos ducet, quo et illos. </span><span class="fk">Angelis. </span><span class="ft"> Angelus hic habet personam docentis, Joannes discentis personam tenet. </span><span class="fk">Ostendam tibi damnationem, </span><span class="ft"> id est causam damnationis malorum, qui, relicto Creatore, fornicantur cum dæmone, idola colendo, terrena amando, immunditiæ serviendo. </span><span class="fk">Meretricis. </span><span class="ft"> Meretrix ista magna est Antichristus, et mali qui tempore ejus erunt; quæ jam sedet super aquas, id est jam regnat super malos potentes, quorum omnium ipse est caput. </span><span class="fk">Quæ sedet super aquas multas, </span><span class="ft"> id est, quæ regnat super multos populos quos attrahit ad se luxuria. Unde Dominus ad Job: </span><span class="fk">Virtus ejus</span><span class="ft"> Job. 40., scilicet diaboli, </span><span class="fk">in lumbis, </span><span class="ft"> quando viros (quorum seminarium in lumbis est) decipit: </span><span class="fk">in umbilico, </span><span class="ft"> cum mulieres (quarum semen est umbilico) decipit. Unde Propheta Ezech. 16., ad Jerusalem quasi ad meretricem: </span><span class="fk">In die ortus sui, </span><span class="ft"> id est hoc tempore sæculi, </span><span class="fk">non est præcisus umbilicus tuus, </span><span class="ft"> id est, non refrenasti luxuriam.</span></p>
  </aside>

  <aside id="FN231">
    <p class="f"><a class="notebackref" href="#RV17_2"><span class="notemark">†</span> 17:2</a> <span class="fk">Inebriati sunt, </span><span class="ft"> etc. Sicut ebrius nihil timet, sic terrenis inhærentes intantum excæcabuntur amore terræ, ut nec Deum diligant, nec pœnas timeant.</span></p>
  </aside>

  <aside id="FN232">
    <p class="f"><a class="notebackref" href="#RV17_3"><span class="notemark">‡</span> 17:3</a> <span class="fk">Mulierem sedentem. </span><span class="ft"> Id est, illos molles qui Evæ (a qua peccatum incœpit) conformantur; qui habent diabolum fundamentum, qui est sanguineus et in se et in suis; vel quia sanguinem sanctorum fundunt, eloquia Dei male intelligunt. </span><span class="fk">Capita septem. </span><span class="ft"> Quinque sensus corporis, et postea errorem, et tandem Antichristum, per quæ septem diabolus ducit homines ad peccatum. </span><span class="fk">Cornua decem. </span><span class="ft"> Id est decem regna quæ erunt tempore Antichristi, per quæ alia intelliguntur.</span></p>
  </aside>

  <aside id="FN233">
    <p class="f"><a class="notebackref" href="#RV17_4"><span class="notemark">§</span> 17:4</a> <span class="fk">Circumdata purpura. </span><span class="ft"> Id est regali veste: dicent se reges ut decipiant. </span><span class="fk">Auro. </span><span class="ft"> Quia videbuntur divina sapientia illuminati. </span><span class="fk">Poculum aureum, </span><span class="ft"> id est divinam Scripturam, qua potantur fideles ad salutem. </span><span class="fk">Abominatione. </span><span class="ft"> Id est quæ, secundum illas expositiones, debent abjici ab hominibus, quia immunditiam carnis docent et fornicari a Deo.</span></p>
  </aside>

  <aside id="FN234">
    <p class="f"><a class="notebackref" href="#RV17_5"><span class="notemark">**</span> 17:5</a> <span class="fk">Et in fronte. </span><span class="ft"> Quamvis sit ita habilis ad decipiendum, tamen, o fideles, ne desperetis, quia habet </span><span class="fk">in fronte, </span><span class="ft"> id est in manifesto, signum quod rudibus est mysterium istud quo dat exemplum faciendi peccata, pro quibus terreni a salute fidelium repellentur.</span></p>
  </aside>

  <aside id="FN235">
    <p class="f"><a class="notebackref" href="#RV17_6"><span class="notemark">††</span> 17:6</a> <span class="fk">Ebriam. </span><span class="ft"> Id est depressam vindicta pro effusione sanguinis: ut præ doloribus nimiis nesciat ubi sit. </span><span class="fk">Et miratus sum. </span><span class="ft"> Hic habet Joannes personam illorum qui, cum vident malos in mundo exaltatos, mirantur cum audiunt pœnas quæ ipsis malis promittuntur, et cum ita sint puniendi, quare Deus permittit illos exaltari. Sed docentur intelligere illam exaltationem datam ad majorem excæcationem, et tandem juste inferri æternam damnationem.</span></p>
  </aside>

  <aside id="FN236">
    <p class="f"><a class="notebackref" href="#RV17_7"><span class="notemark">‡‡</span> 17:7</a> <span class="fk">Ego tibi dicam. </span><span class="ft"> Id est quare puniantur isti mali, id est diabolus qui eos peccare fecit: quod est incognitum, nisi doctis.</span></p>
  </aside>

  <aside id="FN237">
    <p class="f"><a class="notebackref" href="#RV17_8"><span class="notemark">§§</span> 17:8</a> <span class="fk">Bestiæ quæ portat eam. </span><span class="ft"> Bestia, id est diabolus, portat, id est regit, mulierem, id est omnes malos effeminatos. Qui enim alios regit, quasi onus regiminis portare dicitur. </span><span class="fk">Fuit. </span><span class="ft"> Ante adventum Christi, habuit diabolus maximam potestatem, sed post licet non penitus amisit, tamen non modice debilitatam habet. </span><span class="fk">Ascensura est. </span><span class="ft"> Quia tempore Antichristi potestatem recipiet, per illos enim qui in peccati profundis sunt ascendet in elationem. </span><span class="fk">Et in interitum ibit. </span><span class="ft"> Quia, mortuo Antichristo, amplius non habebit tentandi locum. </span><span class="fk">Mirabuntur. </span><span class="ft"> Cum viderint mali potestatem suam ita annihilatam, dolebunt: non quasi pœnitentes, sed tantum admirantes. </span><span class="fk">Septem capita. </span><span class="ft"> Per hæc septem, erigit diabolus homines in superbiam, et in iis innituntur infideles.</span></p>
  </aside>

  <aside id="FN238">
    <p class="f"><a class="notebackref" href="#RV17_10"><span class="notemark">***</span> 17:10</a> <span class="fk">Quinque ceciderunt. </span><span class="ft"> Adam, si in obedientia perseverasset, sensus corporis ad nullam voluptatem verterentur, malam scilicet; sed per peccatum ita corrupti sunt, ut jam naturale sit lenia tactu, sapida gustu, nare odorifera, visu pulchra quærere. Hi sunt quinque reges per quos diabolus in pueritia regit, quia ipse fuit causa quare corrumperentur. Hi sunt quinque viri Samaritanæ. In juventa succedit error, nam postquam discretionem habet, et si peccat, jam non sensibus, sed errori imputatur: de quo Dominus: </span><span class="fk">Quem nunc habes non est tuus vir</span><span class="ft"> Joan. 4..</span></p>
  </aside>

  <aside id="FN239">
    <p class="f"><a class="notebackref" href="#RV17_11"><span class="notemark">†††</span> 17:11</a> <span class="fk">De septem est. </span><span class="ft"> Quia similiter peccat, et similiter punietur: </span><span class="fk">et ipsa octava, </span><span class="ft"> quia omnes transcendit, et in nequitia et in pœna.</span></p>
  </aside>

  <aside id="FN240">
    <p class="f"><a class="notebackref" href="#RV17_15"><span class="notemark">‡‡‡</span> 17:15</a> <span class="fk">Populi sunt, </span><span class="ft"> etc., id est præsentes mali, ex omni diversitate hominum collecti.</span></p>
  </aside>

  <aside id="FN241">
    <p class="f"><a class="notebackref" href="#RV17_16"><span class="notemark">§§§</span> 17:16</a> <span class="fk">Desolatam facient. </span><span class="ft"> Solatium diaboli est perditio malorum, quos perdet completo numero impiorum. </span><span class="fk">Et nudam. </span><span class="ft"> Diabolus habet potestatem faciendi signa ad decipiendum, hanc perdet completo numero bonorum, quia postea tentatio non habebit locum. </span><span class="fk">Carnes. </span><span class="ft"> Carnes fornicariæ manducare dicuntur, quia inferendis pœnis delectabuntur. </span><span class="fk">Igne concremabunt. </span><span class="ft"> Id est, tormentabuntur pro delectationibus ejus quas secuti sunt.</span></p>
  </aside>

  <aside id="FN242">
    <p class="f"><a class="notebackref" href="#RV17_17"><span class="notemark">*</span> 17:17</a> <span class="fk">Donec consummentur verba. </span><span class="ft"> De promissione præmiorum vel pœnarum.</span></p>
  </aside>

  <aside id="FN243">
    <p class="f"><a class="notebackref" href="#RV18_1"><span class="notemark">*</span> 18:1</a> <span class="fk">Et post hæc vidi. </span><span class="ft"> In hac sexta visione, agit de ultimis pœnis quas patientur impii in inferno pro singulis peccatis; et primum de Babylone ostendit; postea de bestia et pseudoprophetis; tandem de ipso diabolo in quo finis patet, in quo damnato erit finis. Istam damnationem prosecuturus est, et a Christo prædicatam esse dicit, ut major ei fides habeatur.</span></p>
  </aside>

  <aside id="FN244">
    <p class="f"><a class="notebackref" href="#RV18_2"><span class="notemark">†</span> 18:2</a> <span class="fk">Cecidit, cecidit. </span><span class="ft"> Bis pro duplici damnatione animæ et corporis, vel quia æternaliter punietur. </span><span class="fk">Custodia omnis spiritus immundi. </span><span class="ft"> Dæmones in pravis cordibus pro carnis illecebris sunt immundi, per mentis elationem volucres, vel quia per hunc ærem discurrunt.</span></p>
  </aside>

  <aside id="FN245">
    <p class="f"><a class="notebackref" href="#RV18_3"><span class="notemark">‡</span> 18:3</a> <span class="fk">De virtute. </span><span class="ft"> Id est de peccatis per quæ acquiruntur divitiæ, quia omnis dives, vel iniquus, vel hæres iniqui.</span></p>
  </aside>

  <aside id="FN246">
    <p class="f"><a class="notebackref" href="#RV18_4"><span class="notemark">§</span> 18:4</a> <span class="fk">Et audivi. </span><span class="ft"> Dicens futuram illam damnationem ad præsentes, supponit admonitionem. </span><span class="fk">Exite, </span><span class="ft"> quia modicum tempus superest, quo pro merito accipient mercedem.</span></p>
  </aside>

  <aside id="FN247">
    <p class="f"><a class="notebackref" href="#RV18_5"><span class="notemark">**</span> 18:5</a> <span class="fk">Quoniam pervenerunt peccata, </span><span class="ft"> etc. Peccata perveniunt usque ad contemptum Dei per impœnitentiam.</span></p>
  </aside>

  <aside id="FN248">
    <p class="f"><a class="notebackref" href="#RV18_6"><span class="notemark">††</span> 18:6</a> <span class="fk">Reddite illi. </span><span class="ft"> Sicut vindictam meam de vobis, qui purgamini, exercuit, sic vos injuriam meam vindicate in illis. </span><span class="fk">Duplicate duplicia, </span><span class="ft"> id est animæ et corpori majores pœnas inferte quam ipsi vobis.</span></p>
  </aside>

  <aside id="FN249">
    <p class="f"><a class="notebackref" href="#RV18_7"><span class="notemark">‡‡</span> 18:7</a> <span class="fk">Quantum glorificavit se, </span><span class="ft"> etc. Hoc recte dicitur, quia recipiunt alii plus, alii minus. Causa discretionis hujus repetit quod dixerat superius. </span><span class="fk">Et </span><span class="fk">vidua non sum. </span><span class="ft"> Quia habeo consolationem in temporalibus.</span></p>
  </aside>

  <aside id="FN250">
    <p class="f"><a class="notebackref" href="#RV18_8"><span class="notemark">§§</span> 18:8</a> <span class="fk">Mors. </span><span class="ft"> Absentia vitæ, id est Dei, quia præsentia ejus vita est.</span></p>
  </aside>

  <aside id="FN251">
    <p class="f"><a class="notebackref" href="#RV18_9"><span class="notemark">***</span> 18:9</a> <span class="fk">Et flebunt. </span><span class="ft"> Alii autem gaudium perpetuum habebunt. </span><span class="fk">Reges terræ. </span><span class="ft"> Etiam illi qui bene rexerunt terrenitatem suam; sed aliquando fornicati sunt cum ista, dolebunt, quod nunquam similes illis fuerint. </span><span class="fk">Cum viderint fumum incendii ejus, </span><span class="ft"> id est, cum defecerint divitiæ, quod est signum æterni incendii judicii; vel cum viderint pœnam exaltatam ultra modum.</span></p>
  </aside>

  <aside id="FN252">
    <p class="f"><a class="notebackref" href="#RV18_11"><span class="notemark">†††</span> 18:11</a> <span class="fk">Et negotiatores terræ flebunt. </span><span class="ft"> Quia illa perire dolebunt, in quibus suam deputabant prosperitatem.</span></p>
  </aside>

  <aside id="FN253">
    <p class="f"><a class="notebackref" href="#RV18_12"><span class="notemark">‡‡‡</span> 18:12</a> <span class="fk">Auri et argenti, </span><span class="ft"> etc. Per aurum sapientia, argentum divina eloquia. Christus in lapide pretioso significatur; apostoli in margaritis: in bysso candido sanctorum justificationes; in purpura martyrium; in serico virginitas; in cocco rubeo charitas; in ligno thyino imputribili constantia indeficiens; in ebore virtutum pulchritudo; in ære fortitudo et longanimitas; in ferro sublimitatis acumen; in marmore invicta humilitas.</span></p>
  </aside>

  <aside id="FN254">
    <p class="f"><a class="notebackref" href="#RV18_13"><span class="notemark">§§§</span> 18:13</a> <span class="fk">Cinnamomum. </span><span class="ft"> In cinnamomo, odor virtutum quas simulant intelligi debet. </span><span class="fk">Similæ et tritici, </span><span class="ft"> id est carne Christi, qua fideles vere satiantur, reprobi irritantur. </span><span class="fk">Mancipiorum et animarum. </span><span class="ft"> Distinguit: quia quidam fiunt servi tantum corpore, ut Joseph; quidam etiam animo, ut si Ægyptius venditus Judæo, ritu eorum circumcidatur, vel paganorum idola colat.</span></p>
  </aside>

  <aside id="FN255">
    <p class="f"><a class="notebackref" href="#RV18_20"><span class="notemark">*</span> 18:20</a> <span class="fk">Exsultate super eam. </span><span class="ft"> Postquam prædixit hanc damnationem futuram impiis, monet bonos exsultare, ut concordent divino judicio; vel quia, his damnatis, sequitur eorum remuneratio.</span></p>
  </aside>

  <aside id="FN256">
    <p class="f"><a class="notebackref" href="#RV18_21"><span class="notemark">†</span> 18:21</a> <span class="fk">Et sustulit. </span><span class="ft"> Elevat Deus malos, ut gravius puniat vel corruant. </span><span class="fk">Lapidem quasi molarem. </span><span class="ft"> Ad litteram etiam omnia ista visa sunt. </span><span class="fk">Hoc impetu. </span><span class="ft"> Postquam descriptæ sunt singulæ pœnæ, ostenditur sibi modus damnationis, quasi diceret: Quod vidi prædictum, vidi etiam jam impletum, sicut vides in hac figura; vel: quanto plus exaltati sunt, tanto gravius cadent.</span></p>
  </aside>

  <aside id="FN257">
    <p class="f"><a class="notebackref" href="#RV19_1"><span class="notemark">*</span> 19:1</a> <span class="fk">Post hæc audivi. </span><span class="ft"> Id est, damnationem malorum vidi completam, sicut a Christo audieram complendam. Modo subjungit quod de ista damnatione sancti exsultant sicut moniti erant ad exsultandum in versu illo: </span><span class="fk">Exsultate super eam, cœli, </span><span class="ft"> per quod multo gravior intelligitur pœna malorum. </span><span class="fk">Alleluia, </span><span class="ft"> etc. Ideo dicimus alleluia, quia laus est Deo nostro, et quia talia nobis fecit, antonomastice eum laudare debemus.</span></p>
  </aside>

  <aside id="FN258">
    <p class="f"><a class="notebackref" href="#RV19_4"><span class="notemark">†</span> 19:4</a> <span class="fk">Et ceciderunt seniores, </span><span class="ft"> etc. Non minores sancti solummodo de hac damnatione laudaverunt Deum, sed etiam illi majores qui in Ecclesia fuerunt judices et doctores aliorum. </span><span class="fk">Amen. </span><span class="ft"> Specialiter Deus laudandus est de hoc, quod inimicos nostros ita punit.</span></p>
  </aside>

  <aside id="FN259">
    <p class="f"><a class="notebackref" href="#RV19_5"><span class="notemark">‡</span> 19:5</a> <span class="fk">Et vox, </span><span class="ft"> etc. Dicta damnatione malorum et exsultatione sanctorum, supponit admonitionem ad præsentes, quasi dicat: Vidistis exsultationem, modo vos providete vobis ad vestram salutem. </span><span class="fk">Pusilli. </span><span class="ft"> Qui nequeunt altiora penetrare mysteria, nec Dei possunt implere consilium: </span><span class="fk">Vende omnia, et sequere me, </span><span class="ft"> intelliguntur nomine pusillorum.</span></p>
  </aside>

  <aside id="FN260">
    <p class="f"><a class="notebackref" href="#RV19_6"><span class="notemark">§</span> 19:6</a> <span class="fk">Et audivi quasi vocem, </span><span class="ft"> etc. Ostensa lætitia quam habebant sancti de perditione malorum, supponit aliam lætitiam ipsorum quam de salvatione sua (quam dicturus est) habebunt.</span></p>
  </aside>

  <aside id="FN261">
    <p class="f"><a class="notebackref" href="#RV19_7"><span class="notemark">**</span> 19:7</a> <span class="fk">Et uxor ejus, </span><span class="ft"> etc. Et conveniens est ut jungatur Ecclesia Christo, quia ipsa Ecclesia fecit se idoneam ut reciperetur.</span></p>
  </aside>

  <aside id="FN262">
    <p class="f"><a class="notebackref" href="#RV19_10"><span class="notemark">††</span> 19:10</a> <span class="fk">Et cecidi, </span><span class="ft"> etc. Quia eum majorem me intellexi, et obedire paratus fui, sic et vos obedite mihi. </span><span class="fk">Vide ne feceris. </span><span class="ft"> In veteri lege non prohibuit se adorari; sed post ascensionem, videns super se exaltatum hominem, ab homine timuit adorari. </span><span class="fk">Testimonium enim, </span><span class="ft"> etc. Quidquid prophetæ dixerunt, perhibet Christo testimonium.</span></p>
  </aside>

  <aside id="FN263">
    <p class="f"><a class="notebackref" href="#RV19_11"><span class="notemark">‡‡</span> 19:11</a> <span class="fk">Et vidi cœlum apertum. </span><span class="ft"> Dicta damnatione Babylonis, et exsultatione quam inde habebunt sancti, supponit damnationem ipsius Antichristi et apostolorum ejus, quod est ibi: </span><span class="fk">Et apprehensa est bestia. </span><span class="ft"> Et isti, quare damnabuntur? quia pugnaverunt contra Christum quantum potuerunt, et tamen Christus bene poterit vincere, qui tantam habet potestatem secundum divinitatem et humanitatem, quod nullus possit resistere ei, et ideo debemus eum imitari. Unde et ipse admonitionem interponit: </span><span class="fk">Et vidi unum angelum. </span><span class="ft"> Vidi vocatos ad nuptias, vidi etiam et qui possunt venire: nam bonum adjutorem et bonos habent admonitores. </span><span class="fk">Equus albus, </span><span class="ft"> id est caro Christi portans Verbum Dei ad bellum contra diabolum.</span></p>
  </aside>

  <aside id="FN264">
    <p class="f"><a class="notebackref" href="#RV19_12"><span class="notemark">§§</span> 19:12</a> <span class="fk">Sicut flamma lignis. </span><span class="ft"> Quia comburit vitia, et accendit, et illuminat. Hæc omnia sine respectu alicujus dicta sunt, ut tantum notemus qualis sit et quanta possit.</span></p>
  </aside>

  <aside id="FN265">
    <p class="f"><a class="notebackref" href="#RV19_13"><span class="notemark">***</span> 19:13</a> <span class="fk">Verbum Dei. </span><span class="ft"> Id est: </span><span class="fk">Ipse dixit, et facta sunt</span><span class="ft"> Psal. 32.: per quem omnia Pater fecit, et per quem Pater mundo se annuntiavit.</span></p>
  </aside>

  <aside id="FN266">
    <p class="f"><a class="notebackref" href="#RV19_14"><span class="notemark">†††</span> 19:14</a> <span class="fk">Vestiti byssino albo et mundo. </span><span class="ft"> Id est, in corporibus mundis, qui ab illicitis refrenantur, et stimulo charitatis ad bona incitantur, id est ad justitiam.</span></p>
  </aside>

  <aside id="FN267">
    <p class="f"><a class="notebackref" href="#RV19_15"><span class="notemark">‡‡‡</span> 19:15</a> <span class="fk">Gladius ex utraque parte acutus. </span><span class="ft"> Id est, divina sententia, incidens pravas cogitationes mentis et illicitos motus corporis; vel Vetus et Novum Testamentum. </span><span class="fk">Reget eas. </span><span class="ft"> Sanctos de virtute in virtutem promovendo, malos de vitio in vitium labi sinendo.</span></p>
  </aside>

  <aside id="FN268">
    <p class="f"><a class="notebackref" href="#RV19_16"><span class="notemark">§§§</span> 19:16</a> <span class="fk">Et habet in vestimento. </span><span class="ft"> Vel in cordibus fidelium qui sunt vestimentum Filii, scriptum est: </span><span class="fk">Rex regum. </span></p>
  </aside>

  <aside id="FN269">
    <p class="f"><a class="notebackref" href="#RV19_17"><span class="notemark">*</span> 19:17</a> <span class="fk">Et vidi unum angelum. </span><span class="ft"> Ostensa dignitate Christi, per quam diabolum expugnare poterit, subdit admonitionem de præsenti, quasi diceret: Ipsi tali adhærere debetis. </span><span class="fk">Omnibus avibus. </span><span class="ft"> Omnibus fidelibus qui agiles et leves sunt in promotione bonorum operum. </span><span class="fk">Venite, </span><span class="ft"> etc. Bene operando, in eadem fide, non diversas hæreses sequentes sicut mali; vel: de partibus mundi diversis ad me venite. </span><span class="fk">Et congregamini. </span><span class="ft"> Quasi: Multum debetis esse solliciti, ut ad hanc cœnam venire possitis, quia nisi bene pugnaveritis, diabolo succumbetis; quia multum paratus est nocere vobis, eum tamen auxilio Dei superare poteritis.</span></p>
  </aside>

  <aside id="FN270">
    <p class="f"><a class="notebackref" href="#RV19_20"><span class="notemark">†</span> 19:20</a> <span class="fk">Vivi missi sunt hi duo. </span><span class="ft"> Videlicet Antichristus et sui apostoli majores pœnas patientur quam alii, ad similitudinem illius qui vivus comburitur.</span></p>
  </aside>

  <aside id="FN271">
    <p class="f"><a class="notebackref" href="#RV19_21"><span class="notemark">‡</span> 19:21</a> <span class="fk">Et cæteri occisi sunt. </span><span class="ft"> Id est, sequaces eorum minori pœna punientur, vel illi qui erunt cæteri, sive ad eum conversi, occisi mundo, vivent Deo. </span><span class="fk">Et omnes aves, </span><span class="ft"> id est omnes sancti, delectati sunt de pœna illorum, et de profectu fratrum.</span></p>
  </aside>

  <aside id="FN272">
    <p class="f"><a class="notebackref" href="#RV20_1"><span class="notemark">*</span> 20:1</a> <span class="fk">Et vidi angelum. </span><span class="ft"> Dicta damnatione Babylonis et Antichristi et pseudo apostolorum, supponit damnationem ipsius diaboli, et præponit causam quare et tempus quo damnabitur: et quis illum poterit vincere, scilicet ille qui in humili adventu potuit illum ligare quantum voluit, glorificatus eumdem omnino destruere poterit. </span><span class="fk">Abyssi. </span><span class="ft"> Abyssus tenebrosa vocantur corda impiorum; vel ipse diabolus, quos Dominus sævire permittit et refrenat quando vult.</span></p>
  </aside>

  <aside id="FN273">
    <p class="f"><a class="notebackref" href="#RV20_2"><span class="notemark">†</span> 20:2</a> <span class="fk">Apprehendit. </span><span class="ft"> Id est, peccasse ostendit dum se immunem a peccato ille diabolus occidit. </span><span class="fk">Ligavit eum. </span><span class="ft"> Sciendum quod similiter in Abraham et aliis fidelibus diabolus fuit ligatus sicut in istis præsentibus; sed in illis ligavit spes futuri Christi, in istis ipse Christus adveniens ligavit.</span></p>
  </aside>

  <aside id="FN274">
    <p class="f"><a class="notebackref" href="#RV20_3"><span class="notemark">‡</span> 20:3</a> <span class="fk">Et misit eum, </span><span class="ft"> etc. Quia ejectus a fidelibus, in malis cœpit dominari atrocius: sic legitur in Evangelio, quod intravit in porcos. </span><span class="fk">Signavit super illum, </span><span class="ft"> etc. Id est sigillum posuit, scilicet signum crucis, quod eum sic superat, ut a fidelibus repellat. </span><span class="fk">Et post hæc oportet, </span><span class="ft"> etc., ut recipiat potestatem quam habuit ante adventum Christi.</span></p>
  </aside>

  <aside id="FN275">
    <p class="f"><a class="notebackref" href="#RV20_4"><span class="notemark">§</span> 20:4</a> <span class="fk">Et vide sedes. </span><span class="ft"> Ligato diabolo, vidi solutos fideles, et minores prælatis suis obedire paratos, et prælatos judicare subditos. Vidi in tempore ligationis Ecclesiam ad bene operandum ita solutam, et hoc eodem tempore, illos qui pro Christo moriuntur vidi statim in gloriam intrare, nunquam ad inferos descendere, sicut Abraham et cæteri prophetæ descenderunt, quamvis justi fuerunt. </span><span class="fk">Et animas decollatorum. </span><span class="ft"> Et vidi similiter animas eorum qui non adoraverunt. </span><span class="fk">Et vixerunt. </span><span class="ft"> Et non dico vivent et regnabunt in futuro, sed etiam in hoc præsenti, scilicet ex quo interfecti sunt vixerunt et regnaverunt cum Christo.</span></p>
  </aside>

  <aside id="FN276">
    <p class="f"><a class="notebackref" href="#RV20_5"><span class="notemark">**</span> 20:5</a> <span class="fk">Cæteri vero mortuorum non vixerunt, </span><span class="ft"> id est, æternas patientur pœnas, et in hoc præsenti, quia statim moriuntur. </span><span class="fk">Hæc est resurrectio. </span><span class="ft"> Quod diabolus ita ligatus est, et quod a peccatis resurgunt homines, et quod ipsis mortuis statim animæ fruuntur æterna requie, est prima resurrectio et potissima. </span><span class="fk">Prima. </span><span class="ft"> Ad differentiam illius quæ erit simul in anima et corpore, hæc dicitur prima. </span><span class="fk">Qui habet partem. </span><span class="ft"> Si omnes perfecti esse non possunt, nec in eadem claritate futuri sunt. </span><span class="fk">Secunda mors, </span><span class="ft"> id est, damnatio æterna, quæ erit in corpore et in anima reproborum, non apprehendet electos, qui in nullo unquam augentur. </span><span class="fk">Sed erunt sacerdotes, </span><span class="ft"> id est æternas laudes offerentes Divinitati et humanitati.</span></p>
  </aside>

  <aside id="FN277">
    <p class="f"><a class="notebackref" href="#RV20_7"><span class="notemark">††</span> 20:7</a> <span class="fk">De carcere. </span><span class="ft"> Id est, de cordibus reproborum, in quibus modo ligatus est, ne pro velle sæviat. </span><span class="fk">Magog. </span><span class="ft"> Id est detectos, id est omnes persecutores diabolum in se tegentes, et tandem ad apertam persecutionem procedentes. Vel ad litteram has duas gentes prius seducet, et per eas ad alios procedet. </span><span class="fk">Et circumierunt castra sanctorum, </span><span class="ft"> id est eosdem sanctos in virtutibus munitos et unanimes in hoc bello.</span></p>
  </aside>

  <aside id="FN278">
    <p class="f"><a class="notebackref" href="#RV20_10"><span class="notemark">‡‡</span> 20:10</a> <span class="fk">Die ac nocte. </span><span class="ft"> Hoc dicit, respectu gloriæ sanctorum, quæ est dies, et pœnarum suarum, quæ est nox.</span></p>
  </aside>

  <aside id="FN279">
    <p class="f"><a class="notebackref" href="#RV20_11"><span class="notemark">§§</span> 20:11</a> <span class="fk">Et vidi thronum. </span><span class="ft"> Dicta destructione diaboli et suorum membrorum, supponit destructionem mundi, ad majorem pœnam impiorum. Competit enim ut destructis malis mundus destruatur, secundum quod ab eis fuerat corruptus. Sæpe locutus de glorificatione sanctorum et de pœnis impiorum, non fecerat mentionem corporum, si deberent glorificari vel puniri; ideo hic aperte ostendit ea.</span></p>
  </aside>

  <aside id="FN280">
    <p class="f"><a class="notebackref" href="#RV20_12"><span class="notemark">***</span> 20:12</a> <span class="fk">Et libri aperti sunt. </span><span class="ft"> Libri, id est, divina præcepta quæ qui dimiserunt, scient se pro merito puniri; vel libri sunt conscientiæ singulorum, quæ apertæ omnibus erunt. </span><span class="fk">Alius liber. </span><span class="ft"> Id est, Christus, qui tunc omnibus apparebit potens et suis dabit vitam. Vel, liber est præscientia Dei, quia tunc aperte scient mali se non prædestinatos ad vitam quam in mundo existentes sibi promittebant. </span><span class="fk">Ex his quæ scripta erant. </span><span class="ft"> Per comparationem sanctorum impii damnabuntur: legent enim ipsi impii in ipsis sanctis quæ agere noluerunt.</span></p>
  </aside>

  <aside id="FN281">
    <p class="f"><a class="notebackref" href="#RV20_13"><span class="notemark">†††</span> 20:13</a> <span class="fk">Et dedit mare mortuos. </span><span class="ft"> Vult aperte ostendere corpora mortuorum quantumcunque fuerint dissecta, in illo judicio vivificari, quod quidam non credunt.</span></p>
  </aside>

  <aside id="FN282">
    <p class="f"><a class="notebackref" href="#RV20_14"><span class="notemark">‡‡‡</span> 20:14</a> <span class="fk">Hæc est mors secunda. </span><span class="ft"> Quasi dicat: Cavete vobis a morte prima, quia ex illa prima sequitur hæc secunda.</span></p>
  </aside>

  <aside id="FN283">
    <p class="f"><a class="notebackref" href="#RV21_1"><span class="notemark">*</span> 21:1</a> <span class="fk">Et vidi. </span><span class="ft"> In hac septima visione agit de innovatione elementorum, glorificatione sanctorum, describens merita per quæ sancti ita glorificati sunt. </span><span class="fk">Cœlum novum et terram novam. </span><span class="ft"> Immutatio æris et terræ, dubitabilis non est quin per ignem fiat. Sed de aqua dubitatur, nam purgationem in seipsa habere creditur.</span></p>
  </aside>

  <aside id="FN284">
    <p class="f"><a class="notebackref" href="#RV21_2"><span class="notemark">†</span> 21:2</a> <span class="fk">Sicut sponsam ornatam. </span><span class="ft"> Sicut sponsus præmittit munera sponsæ antequam eam ducat, sic Christus Ecclesiæ fidem et virtutes et bona opera antequam eam suscipiat in gloria.</span></p>
  </aside>

  <aside id="FN285">
    <p class="f"><a class="notebackref" href="#RV21_3"><span class="notemark">‡</span> 21:3</a> <span class="fk">Vocem magnam de throno. </span><span class="ft"> Cum dixisset se vidisse innovationem elementorum et glorificationem sanctorum, incognitum id erat, et, ne incredibile videretur, apponit auctoritatem sanctorum Patrum, qui hoc prædixerunt. </span><span class="fk">Ecce tabernaculum. </span><span class="ft"> Id est in evidenti est, quod in eadem gloria erit humanitas Christi in qua militavit, et homines eum imitati et ea sunt bene usi. </span><span class="fk">Et ipsi populus ejus. </span><span class="ft"> Id est, in nullo offendentes, quod non esse potest dum sunt in carne mortali.</span></p>
  </aside>

  <aside id="FN286">
    <p class="f"><a class="notebackref" href="#RV21_4"><span class="notemark">§</span> 21:4</a> <span class="fk">Et mors. </span><span class="ft"> Vere non erunt ibi lacrymæ, quia non erit causa lacrymarum.</span></p>
  </aside>

  <aside id="FN287">
    <p class="f"><a class="notebackref" href="#RV21_5"><span class="notemark">**</span> 21:5</a> <span class="fk">Et dixit. </span><span class="ft"> Quasi dicat: Scribe quidquid ostensum est tibi de hac innovatione. Hoc pro utilitate præsentium factum est, quibus hæc scribere jussus sum. </span><span class="fk">Scribe: quia hæc, </span><span class="ft"> etc. Jubens scribere, et aliis nuntiare, supponit exhortationem, ut omnes ad hanc innovationem laborent pertinere.</span></p>
  </aside>

  <aside id="FN288">
    <p class="f"><a class="notebackref" href="#RV21_6"><span class="notemark">††</span> 21:6</a> <span class="fk">Et dixit mihi. </span><span class="ft"> Posita auctoritate sanctorum de hac innovatione, ponit auctoritatem ipsius Dei. </span><span class="fk">Factum est. </span><span class="ft"> Ne quæreret aliquis: Quid post illam innovationem futurum est, dicitur sibi nihil restare faciendum. </span><span class="fk">Alpha et omega. </span><span class="ft"> Quasi dicat: Hanc innovationem facere potero, quia ego omnia creavi, et in me omnia consummabuntur. </span><span class="fk">Sitienti. </span><span class="ft"> Non dabo sitienti ad horam, sed perseveranti.</span></p>
  </aside>

  <aside id="FN289">
    <p class="f"><a class="notebackref" href="#RV21_7"><span class="notemark">‡‡</span> 21:7</a> <span class="fk">Possidebit hæc. </span><span class="ft"> Id est, meipsum, qui sum principium omnis beatitudinis.</span></p>
  </aside>

  <aside id="FN290">
    <p class="f"><a class="notebackref" href="#RV21_8"><span class="notemark">§§</span> 21:8</a> <span class="fk">Timidis. </span><span class="ft"> Id est: illis qui timore pœnarum fidem accipere fugiunt, vel acceptam relinquunt, erit æterna damnatio.</span></p>
  </aside>

  <aside id="FN291">
    <p class="f"><a class="notebackref" href="#RV21_9"><span class="notemark">***</span> 21:9</a> <span class="fk">Veni et ostendam. </span><span class="ft"> Descripta gloria quam habituri sunt sancti, dicit quo merito, vel quo auxilio sint accepturi.</span></p>
  </aside>

  <aside id="FN292">
    <p class="f"><a class="notebackref" href="#RV21_10"><span class="notemark">†††</span> 21:10</a> <span class="fk">In montem magnum. </span><span class="ft"> Christus est </span><span class="fk">mons, </span><span class="ft"> quia munimentum suorum magnum est, quia totum mundum replet, </span><span class="fk">altus, </span><span class="ft"> quia insuperabilis. </span><span class="fk">Ostendit mihi civitatem. </span><span class="ft"> Et super illum montem ostendit Ecclesiæ fundamentum.</span></p>
  </aside>

  <aside id="FN293">
    <p class="f"><a class="notebackref" href="#RV21_11"><span class="notemark">‡‡‡</span> 21:11</a> <span class="fk">Lumen. </span><span class="ft"> Ipsa Jerusalem cœlestis lucens pro modo suo, est similis Christo, qui fuit in proposito firmus, et lucens in virtutibus. </span><span class="fk">Jaspidis. </span><span class="ft"> Durus est lapis hic, et viridis: sic Ecclesia nitet fide, et in ea firmata est.</span></p>
  </aside>

  <aside id="FN294">
    <p class="f"><a class="notebackref" href="#RV21_12"><span class="notemark">§§§</span> 21:12</a> <span class="fk">Murum. </span><span class="ft"> Id est Christum defensorem, qui magnus in Sion, altus cum Patre. Vel intellige defensores aliorum, qui sunt magni in vincendo alios. Alii ne vincantur, id est, apostolos vel prophetas, vel angelos veritatis nuntios. </span><span class="fk">Portas duodecim. </span><span class="ft"> Id est, patriarchas, per quorum exemplum alii ad fidem introducuntur. Vel portæ, apostoli, qui alios introducunt in Ecclesiam. Angeli, id est, subditi qui perfecte instructi in loco angelorum sunt substituti. Numerus portarum duodecim, quæ per quatuor mundi partes sub ternario comprehenduntur, ad mysterium pertinet duodecim apostolorum, per quos fides Trinitatis diffunditur per orbem quadripertitum. </span><span class="fk">Nomina inscripta, </span><span class="ft"> etc. Id est, memoria sanctorum Patrum veteris legis est in apostolis, quia quod illi prædixerunt futurum, hi docent completum. Vel omnes gentes in fide apostolorum et dilectione eorum sunt positæ. Unde: </span><span class="fk">Epistola nostra vos estis scripta in cordibus nostris</span><span class="ft"> II Cor. 3..</span></p>
  </aside>

  <aside id="FN295">
    <p class="f"><a class="notebackref" href="#RV21_13"><span class="notemark">*</span> 21:13</a> <span class="fk">Ab oriente portæ tres. </span><span class="ft"> Oriens, Judæi: a quibus sol justitiæ ortus est, et in his portæ tres, quia in his primum fides Trinitatis, nuntiata ab apostolis et a prophetis. Aquilo, frigidæ gentes: quæ post Judæos crediderunt. Ab austro, id est a claritate fidei, quæ est ab adventu Christi. Ab occasu, id est ab ultima ætate mundi quæ per Eliam et Enoch fidem Trinitatis recipiet.</span></p>
  </aside>

  <aside id="FN296">
    <p class="f"><a class="notebackref" href="#RV21_14"><span class="notemark">†</span> 21:14</a> <span class="fk">Murus. </span><span class="ft"> Id est, fides Christi qua munivit ipsam civitatem, habet duodecim patriarchas, per quos fundatur, quia illi primi hanc fidem tenuerunt, et in illis innituntur quicunque ad fidem accedunt. </span><span class="fk">Et in ipsis duodecim. </span><span class="ft"> Quam fidem isti tenent, illi venturam intellexerunt, et prænuntiaverunt.</span></p>
  </aside>

  <aside id="FN297">
    <p class="f"><a class="notebackref" href="#RV21_15"><span class="notemark">‡</span> 21:15</a> <span class="fk">Et qui loquebatur mecum. </span><span class="ft"> Vidi civitatem istam ita munitam et ornatam, et non omnes ibi vidi æquales inter se: sed unumquemque perfectum pro modo suo. </span><span class="fk">Mensuram arundineam auream. </span><span class="ft"> Id est, divinam Scripturam Dei sapientia compositam, quæ tangit et illustrat corda fidelium. </span><span class="fk">Ut metiretur civitatem et portas ejus. </span><span class="ft"> Id est, secundum mensuram daret etiam minoribus intelligentiam ipsarum Scripturarum. </span><span class="fk">In quadro posita est. </span><span class="ft"> Quatuor latera, fides, spes, charitas, operatio, quæ sunt æqualia, quia quantum quis credit, tantum sperat: quantum sperat, tantum diligit: quantum diligit, tantum operatur. In quadro ergo, quia robusta fide, longanimis spe, ampla charitate, efficax opere. Vel quatuor latera sunt quatuor principales virtutes, quarum una non debet aliam excedere. In homine ergo est prudentia appetendi boni et vitandi mali, quam sequitur temperantia, ut a voluptatibus homo se retrahat: post hæc est fortitudo, ut quod intelligit, operetur: dehinc justitia, ut sic suos actus temperet, ne nimis justus vel sapiens sibi videatur. </span><span class="fk">Per stadia. </span><span class="ft"> Stadium est locus et cursus et mensura, et octo faciunt milliare, notat autem tendentes ad bravium. </span><span class="fk">Duodecim millia. </span><span class="ft"> Hi perfecti sunt in fide Trinitatis ex quatuor mundi partibus.</span></p>
  </aside>

  <aside id="FN298">
    <p class="f"><a class="notebackref" href="#RV21_17"><span class="notemark">§</span> 21:17</a> <span class="fk">Mensura hominis. </span><span class="ft"> Juxta litteram sanctus Joannes ostendit angelum apparuisse sibi in specie hominis, ut aperte denotet eum qui significabatur verum angelum, id est Filium Dei, et verum hominem fuisse.</span></p>
  </aside>

  <aside id="FN299">
    <p class="f"><a class="notebackref" href="#RV21_18"><span class="notemark">**</span> 21:18</a> <span class="fk">Et erat. </span><span class="ft"> Dixerat in hac civitate esse muros et portas et fundamenta, et ipsos inter se, alios majores, alios minores, hic exsequitur qualis sit murus et qualis ipsa civitas et fundamenta et portæ. </span><span class="fk">Structura muri ejus ex lapide jaspide. </span><span class="ft"> Id est, si aliquis sit ad hoc instructus ut sit defensor aliorum, hoc habet ex fide quam firmiter tenet et prædicat, quam Jaspis viridis significat, ut sit defensor aliorum. </span><span class="fk">Aurum. </span><span class="ft"> Sapientiam denotat aurum; vitrum autem fidei puritatem, qua ore promittit quod corde credit.</span></p>
  </aside>

  <aside id="FN300">
    <p class="f"><a class="notebackref" href="#RV21_19"><span class="notemark">††</span> 21:19</a> <span class="fk">Jaspis. </span><span class="ft"> Viridis est hic lapis, et ideo virorem fidei immarcescentem significat. Vel </span><span class="fk">jaspis</span><span class="ft"> est sanctorum fides non marcescens, sed semper in operis virore perseverans. </span><span class="fk">Sapphirus. </span><span class="ft"> Similis est sereno cœlo, qui percussus radiis solis ardentem emittit fulgorem; significat autem altitudinem spei sanctorum quorum conversatio in cœlis est, qui et a vero sole innovati ardentius æterna quærunt, et alios quærere docent, dicentes: </span><span class="fk">Nostra conversatio in cœlis est</span><span class="ft"> Phil. 3.. </span><span class="fk">Chalcedoni, </span><span class="ft"> BED. Colorem pallentis lucernæ hic lapis habet: fulget, etc., usque ad peccatores et fragiles ad se trahunt sibique conjungunt. </span><span class="fk">Smaragdus. </span><span class="ft"> ID. Quartus nimiæ viriditatis super omnes herbas et frondes, adeo ut etiam, etc., usque ad quarta dicitur fides propter quatuor Evangelia.</span></p>
  </aside>

  <aside id="FN301">
    <p class="f"><a class="notebackref" href="#RV21_20"><span class="notemark">‡‡</span> 21:20</a> <span class="fk">Sardonyx. </span><span class="ft"> ID. Quintus tricolor, niger in imo, candidus, etc., usque ad quod quinque sensibus agitur, quinta dicitur. </span><span class="fk">Sardius. </span><span class="ft"> Sextus sanguinei coloris unicolor, martyrii gloriam significat. Sextus quia sexta feria crucifixus est Christus. Vel Sardius rubeæ terræ habens speciem, significat sanctos qui licet cum mentis sublimes intellectu, tamen fragilitatis suæ recordantur attendentes se filios Adæ, qui rubra terra dicitur, qui sexta die factus est, unde et sardius sextus inducitur. </span><span class="fk">Beryllus. </span><span class="ft"> BED. Octavus est prædicantium operatio. Lucet beryllus, etc., usque ad cura terrenæ administrationis ad pallorem activæ vitæ redeuntes. </span><span class="fk">Topazius. </span><span class="ft"> Nonus ponitur hic lapis, quia rarior et pretiosior, et habet duos colores ex auro et ætherea claritate, maxime lucens cum splendore solis tangitur, superans omnium gemmarum claritates, in aspectum suum singulariter provocans aspicientes, quem si plus polis, obscuras: si naturæ relinquis, clarior est: et nihil est charius regibus inter divitias. Contemplativam vitam significat, quam sancti reges omnibus operum divitiis et gemmis virtutum præferunt et in eam maxime aspectus suos dirigunt, et tanto amplius, quanto frequentius divina illustrantur gratia. Ex interna charitate color aureus, ex dulcedine contemplationis æthereus, quæ ex attritu sæculi semper obscurascit, vix enim potest quis simul doloribus attingi, et tranquilla mente cœli gaudia intueri. Vel si polis, quod si dignitatibus sæculi honoras eos, et ornas, obscuras: quia contemplationi minus vacant, vel minori meritis fiunt. Et sicut in octavo est activa vita, sic in nono contemplativa quæ est angelorum, quorum sunt novem ordines. Dicunt quidam quod omnium lapidum colores habet, unde et nomen habet, quia pan, id est omne. Et invenitur in insula Ægypti, quæ dicitur Topazon, significat sanctos omnibus coloribus virtutum fulgidos. </span><span class="fk">Chrysoprasus. </span><span class="ft"> In India nascitur viridis aureæque misturæ. Quidam etiam purpureus cum guttis aureis, significat eos qui virorem æternæ patriæ charitate merentur, et aliam purpuream martyrii ostendunt, et quia exemplum Domini sequuntur, in India, id est, prope ortum solis sunt, et cum Christo regnare exspectant. In denario numero sunt, decalogus impletur per dilectionem, quæ non finitur. Igitur in chrysopraso opus martyrii signatur et præmium. Chryson, aurum: prasos, porrum dicitur. </span><span class="fk">Hyacinthus. </span><span class="ft"> Undecimus est hic lapis, cum ære mutatur in sereno perspicuus, in nubilo obscurus, significat discretissimos doctores omnibus qualitatibus, moribus, ætatibus, intellectibus se contemperantes. </span><span class="fk">Amethistus. </span><span class="ft"> Duodecimus lapis est purpureus, misto colore violæ et rosæ quasdam flammulas de se effundens. Purpureus color, significat cœlestis regni habitus, angelicæ societatis principatum ad quem venturi sunt sancti. Viola humilem sanctorum verecundiam cum odore bonæ operationis. Rosa pretiosam mortem martyrum, qui non modo inter se, sed etiam ad inimicos et persecutores flammas charitatis emittunt. Significat igitur amethistus cœlestis regni semper memoriam in cordibus humilium, et illam egregiam virtutem, ut etiam pro inimicis orent, et de salute eorum curent, quæ est virtus virtutum. Colorum varietas virtutum multiplicitas.</span></p>
  </aside>

  <aside id="FN302">
    <p class="f"><a class="notebackref" href="#RV21_21"><span class="notemark">§§</span> 21:21</a> <span class="fk">Et duodecim portæ. </span><span class="ft"> Quasi dicat: Dixi esse duodecim portas, et cum ita sint duodecim illæ portæ, id est prophetæ introducentes ad fidem Trinitatis ex quatuor mundi partibus. </span><span class="fk">Per singulas, </span><span class="ft"> id est, per instructionem singulorum; </span><span class="fk">sunt margaritæ, </span><span class="ft"> id est, imitatores eorum, qui de quacunque parte mundi ad fidem Trinitatis vocentur, sunt splendidi virtutibus. </span><span class="fk">Singulæ portæ, </span><span class="ft"> etc. Quasi dicat: Ad hoc ut essent portæ, oportuit esse margaritas. </span><span class="fk">Plateæ civitatis aurum. </span><span class="ft"> Id est sapientia, vel claritate pleni, mundi a criminali macula. </span><span class="fk">Vitrum per lucidum. </span><span class="ft"> Id est nullas sordes in se celantes. Vel quia possunt mali in operibus nequitiam suam, velut in speculo, cognoscere.</span></p>
  </aside>

  <aside id="FN303">
    <p class="f"><a class="notebackref" href="#RV21_23"><span class="notemark">***</span> 21:23</a> <span class="fk">Non eget sole. </span><span class="ft"> Hic sancti egent ad servitium sole et luna, ibi non: Deus enim plene illuminabit eos. Vel, </span><span class="fk">non eget sole, neque luna, </span><span class="ft"> id est majoribus vel minoribus prædicatoribus.</span></p>
  </aside>

  <aside id="FN304">
    <p class="f"><a class="notebackref" href="#RV21_24"><span class="notemark">†††</span> 21:24</a> <span class="fk">Et ambulabunt. </span><span class="ft"> Tanta erit lux in futuro, quod usque ad finem mundi, </span><span class="fk">ambulabunt gentes, </span><span class="ft"> id est promovebuntur de bono in melius. </span><span class="fk">In lumine. </span><span class="ft"> In spe hujus luminis, vel per lumen, vel per lucem, vel per radios cognitionis ejus. </span><span class="fk">Reges terræ. </span><span class="ft"> Id est illi majores qui regunt terrenitatem suam et aliorum.</span></p>
  </aside>

  <aside id="FN305">
    <p class="f"><a class="notebackref" href="#RV21_25"><span class="notemark">‡‡‡</span> 21:25</a> <span class="fk">Et portæ. </span><span class="ft"> In præsenti aliquando subtrahitur prædicatio, ne fures intrent et conculcent dum nox est, id est locus insidiarum: sed quia ibi dies perpetua, omnis timor auferetur.</span></p>
  </aside>

  <aside id="FN306">
    <p class="f"><a class="notebackref" href="#RV21_26"><span class="notemark">§§§</span> 21:26</a> <span class="fk">Afferent. </span><span class="ft"> Ad similitudinem victorum qui spolia in suas urbes ferunt.</span></p>
  </aside>

  <aside id="FN307">
    <p class="f"><a class="notebackref" href="#RV21_27"><span class="notemark">*</span> 21:27</a> <span class="fk">Non intrabit in eam. </span><span class="ft"> Dicta honestate civitatis, ne quisquam falsus frater ad aliquem horum graduum pertingere præsumeret, determinat qui sunt intraturi, qui non.</span></p>
  </aside>

  <aside id="FN308">
    <p class="f"><a class="notebackref" href="#RV22_1"><span class="notemark">*</span> 22:1</a> <span class="fk">Et ostendit. </span><span class="ft"> Postquam situm civitatis, dignitatem ejus, et muros et fundamenta ostendit, describit refectionem quam Deus civitati præbuit, et in præsenti, maxime in futuro. In præsentia Deitatis vel imitatione vitæ Agni, qui proposuit nobis in se exemplum. </span><span class="fk">Fluvium. </span><span class="ft"> Id est aquam fluentem, id est æternam beatitudinem. In specie aquæ notatur ablutio baptismi, qua ad istam beatitudinem pervenitur. </span><span class="fk">De sede Dei. </span><span class="ft"> Id est de illis in quibus principaliter sedebit Deus, quia in illis maxime est, et per instructionem eorum minores coronabuntur.</span></p>
  </aside>

  <aside id="FN309">
    <p class="f"><a class="notebackref" href="#RV22_2"><span class="notemark">†</span> 22:2</a> <span class="fk">Et ex utraque. </span><span class="ft"> Circa flumen, id est, in hac vita habemus </span><span class="fk">lignum vitæ, </span><span class="ft"> id est corpus et sanguinem Christi, in quibus reficimur ultra flumen, id est, in futuro habebimus ipsum præsentem. Vel per circa flumen, accipiamus tempus ante baptismum, per ultra, illud quod fuit post baptismum, ut denotemus fideles et in veteri et in nova lege salvatos per Christum, quod significavit Moyses qui duxit filios Isræl usque ad flumen Jordanis, et Jesus filius Nave, qui de flumine Jordanis duxit eos in terram promissionis. </span><span class="fk">Lignum vitæ. </span><span class="ft"> Quasi dicat: Ipse refectionem dat, ipse etiam dat eis qui pararent eos quibus ipse reddat. </span><span class="fk">Fructus. </span><span class="ft"> Id est prophetas et apostolos in fidem Trinitatis per quatuor mundi partes fructificantes. </span><span class="fk">Et folia ligni. </span><span class="ft"> Quasi dicat: Et quod Christus reddet fructum, hoc erit sic, quod apostoli, et post eos alii etiam spargent folia ipsius Christi.</span></p>
  </aside>

  <aside id="FN310">
    <p class="f"><a class="notebackref" href="#RV22_6"><span class="notemark">‡</span> 22:6</a> <span class="fk">Et dixit mihi. </span><span class="ft"> Sicut in principio posuit commendationem visionis, sic etiam jam ad ultimum ponit. </span><span class="fk">Dominus. </span><span class="ft"> Et bene debes credere, quia ille qui in potestate habet dona Spiritus sancti, per quem locuti sunt omnia prophetæ quæ dixerunt. </span><span class="fk">Angelum suum, </span><span class="ft"> etc. Sicut angelus Joanni, sic Joannes commendat discipulis suis: quasi dicat: Non propter me facta est hæc annuntiatio mihi, sed ut vos mihi credatis.</span></p>
  </aside>

  <aside id="FN311">
    <p class="f"><a class="notebackref" href="#RV22_8"><span class="notemark">§</span> 22:8</a> <span class="fk">Et postquam audissem, et vidissem. </span><span class="ft"> Hic dat nobis intelligere, quod pro his in veneratione debemus eum habere, nec tantum eum, sed Deum adorare, et per observantiam verborum libri, purificationem angelorum consequi.</span></p>
  </aside>

  <aside id="FN312">
    <p class="f"><a class="notebackref" href="#RV22_9"><span class="notemark">**</span> 22:9</a> <span class="fk">Et fratrum tuorum, </span><span class="ft"> etc. Non sunt a munere prophetiæ alieni putandi, qui habent gratiam interpretandi: ut Augustinus, Hieronymus, Ambrosius, Gregorius, etc.</span></p>
  </aside>

  <aside id="FN313">
    <p class="f"><a class="notebackref" href="#RV22_11"><span class="notemark">††</span> 22:11</a> <span class="fk">Qui nocet, noceat adhuc. </span><span class="ft"> Quia posset objici quod malum esset prophetare malis, cum gravius essent inde puniendi, dictum est sibi, ne ideo cesset, quia justum est.</span></p>
  </aside>

  <aside id="FN314">
    <p class="f"><a class="notebackref" href="#RV22_14"><span class="notemark">‡‡</span> 22:14</a> <span class="fk">Beati qui lavant, </span><span class="ft"> etc. Quia dixerat: Nocens noceat, sordens sordescat, ne aliquis malus diceret: Cum sim malus, quare me pœniteret? dicit. Non solum beati sunt qui majorem respuunt persecutionem, sed etiam illi qui contaminaverunt stolas suas quas in baptismo acceperunt, si deinde laverint eas, et eos peccasse pœniteat.</span></p>
  </aside>

  <aside id="FN315">
    <p class="f"><a class="notebackref" href="#RV22_16"><span class="notemark">§§</span> 22:16</a> <span class="fk">Ego Jesus. </span><span class="ft"> Commendavit Joannes librum, per angelum, per sui dignitatem, modo etiam per auctoritatem ipsius Christi. Quasi dicat: Omnes audientes sciant </span><span class="fk">quod ego Jesus misi angelum meum testificari vobis hæc. Stella splendida. </span><span class="ft"> Clara stella, id est, magna charitas annuntians diem, id est futuram beatitudinem, per meam resurrectionem in mane factam</span></p>
  </aside>

  <aside id="FN316">
    <p class="f"><a class="notebackref" href="#RV22_17"><span class="notemark">***</span> 22:17</a> <span class="fk">Et spiritus, </span><span class="ft"> id est Trinitas, quæ pro puritatis excellentia spiritus dicitur: </span><span class="fk">Et spiritus et sponsa dicunt, </span><span class="ft"> etc. Hic etiam subdit testimonium Trinitatis et fidelium, quasi: Ideo debetis recipere, quia spiritus et sponsa, etc. </span><span class="fk">Et qui sitit, veniat. </span><span class="ft"> Non tamen quilibet, sed ille tantum veniat, qui sitit: id est credere desiderat. </span><span class="fk">Qui vult, accipiat aquam vitæ gratis. </span><span class="ft"> Et non est labor, quia sola voluntas sufficit.</span></p>
  </aside>

  <aside id="FN317">
    <p class="f"><a class="notebackref" href="#RV22_18"><span class="notemark">†††</span> 22:18</a> <span class="fk">Contestor enim, </span><span class="ft"> etc. Postquam commendationem posuit per se, per angelum, per Christum, per Trinitatem, per fideles; qui quosdam sciebat esse in Asia qui pro suis erroribus fovendis aliquid adderent vel demerent, supponit excommunicationem.</span></p>
  </aside>

  <aside id="FN318">
    <p class="f"><a class="notebackref" href="#RV22_21"><span class="notemark">‡‡‡</span> 22:21</a> <span class="fk">Gratia Domini nostri Jesu Christi. </span><span class="ft"> Consummatio apostoli in verbo Christi.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>