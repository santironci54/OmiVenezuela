<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -EXODUS</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">EXODUS</p>

  <div class="divCap"><a href='EXO.xhtml#EX1_0' class="button">1</a><a href='EXO.xhtml#EX2_0' class="button">2</a><a href='EXO.xhtml#EX3_0' class="button">3</a> <a href='EXO.xhtml#EX4_0' class="button">4</a><a href='EXO.xhtml#EX5_0' class="button">5</a><a href='EXO.xhtml#EX6_0' class="button">6</a><a href='EXO.xhtml#EX7_0' class="button">7</a><a href='EXO.xhtml#EX8_0' class="button">8</a><a href='EXO.xhtml#EX9_0' class="button">9</a><a href='EXO.xhtml#EX10_0' class="button">10</a><a href='EXO.xhtml#EX11_0' class="button">11</a><a href='EXO.xhtml#EX12_0' class="button">12</a><a href='EXO.xhtml#EX13_0' class="button">13</a><a href='EXO.xhtml#EX14_0' class="button">14</a><a href='EXO.xhtml#EX15_0' class="button">15</a><a href='EXO.xhtml#EX16_0' class="button">16</a><a href='EXO.xhtml#EX17_0' class="button">17</a><a href='EXO.xhtml#EX18_0' class="button">18</a><a href='EXO.xhtml#EX19_0' class="button">19</a><a href='EXO.xhtml#EX20_0' class="button">20</a><a href='EXO.xhtml#EX21_0' class="button">21</a><a href='EXO.xhtml#EX22_0' class="button">22</a><a href='EXO.xhtml#EX23_0' class="button">23</a><a href='EXO.xhtml#EX24_0' class="button">24</a><a href='EXO.xhtml#EX25_0' class="button">25</a><a href='EXO.xhtml#EX26_0' class="button">26</a><a href='EXO.xhtml#EX27_0' class="button">27</a><a href='EXO.xhtml#EX28_0' class="button">28</a><a href='EXO.xhtml#EX29_0' class="button">29</a><a href='EXO.xhtml#EX30_0' class="button">30</a><a href='EXO.xhtml#EX31_0' class="button">31</a><a href='EXO.xhtml#EX32_0' class="button">32</a><a href='EXO.xhtml#EX33_0' class="button">33</a><a href='EXO.xhtml#EX34_0' class="button">34</a><a href='EXO.xhtml#EX35_0' class="button">35</a><a href='EXO.xhtml#EX36_0' class="button">36</a><a href='EXO.xhtml#EX37_0' class="button">37</a><a href='EXO.xhtml#EX38_0' class="button">38</a><a href='EXO.xhtml#EX39_0' class="button">39</a><a href='EXO.xhtml#EX40_0' class="button">40</a></div>

  <p class='main' id='EX0_0'></p>

  <h2>INCIPIT LIBER ELLESMOTH ID EST EXODUS</h2>

  <p class='pT4' id='EX1_0'>1</p>

  <p class='Normale'><span class="Versetto" id="EX1_1">1&#160;</span>Hæc sunt nomina filiorum Israël qui ingressi sunt in Ægyptum cum Jacob: singuli cum domibus suis introierunt:<a href='#FN1'>*</a> <span class="Versetto" id="EX1_2">2&#160;</span>Ruben, Simeon, Levi, Judas, <span class="Versetto" id="EX1_3">3&#160;</span>Issachar, Zabulon et Benjamin, <span class="Versetto" id="EX1_4">4&#160;</span>Dan et Nephthali, Gad et Aser. <span class="Versetto" id="EX1_5">5&#160;</span>Erant igitur omnes animæ eorum qui egressi sunt de femore Jacob, septuaginta: Joseph autem in Ægypto erat.<a href='#FN2'>†</a> <span class="Versetto" id="EX1_6">6&#160;</span>Quo mortuo, et universis fratribus ejus, omnique cognatione illa,<a href='#FN3'>‡</a> <span class="Versetto" id="EX1_7">7&#160;</span>filii Israël creverunt, et quasi germinantes multiplicati sunt: ac roborati nimis, impleverunt terram. <span class="Versetto" id="EX1_8">8&#160;</span>Surrexit interea rex novus super Ægyptum, qui ignorabat Joseph.<a href='#FN4'>§</a> <span class="Versetto" id="EX1_9">9&#160;</span>Et ait ad populum suum: Ecce, populus filiorum Israël multus, et fortior nobis est. <span class="Versetto" id="EX1_10">10&#160;</span>Venite, sapienter opprimamus eum, ne forte multiplicetur: et si ingruerit contra nos bellum, addatur inimicis nostris, expugnatisque nobis egrediatur de terra. <span class="Versetto" id="EX1_11">11&#160;</span>Præposuit itaque eis magistros operum, ut affligerent eos oneribus: ædificaveruntque urbes tabernaculorum Pharaoni, Phithom et Ramesses.<a href='#FN5'>**</a> <span class="Versetto" id="EX1_12">12&#160;</span>Quantoque opprimebant eos, tanto magis multiplicabantur, et crescebant: <span class="Versetto" id="EX1_13">13&#160;</span>oderantque filios Israël Ægyptii, et affligebant illudentes eis, <span class="Versetto" id="EX1_14">14&#160;</span>atque ad amaritudinem perducebant vitam eorum operibus duris luti et lateris, omnique famulatu, quo in terræ operibus premebantur. <span class="Versetto" id="EX1_15">15&#160;</span>Dixit autem rex Ægypti obstetricibus Hebræorum, quarum una vocabatur Sephora, altera Phua,<a href='#FN6'>††</a> <span class="Versetto" id="EX1_16">16&#160;</span>præcipiens eis: Quando obstetricabitis Hebræas, et partus tempus advenerit: si masculus fuerit, interficite eum: si femina, reservate.<a href='#FN7'>‡‡</a> <span class="Versetto" id="EX1_17">17&#160;</span>Timuerunt autem obstetrices Deum, et non fecerunt juxta præceptum regis Ægypti, sed conservabant mares. <span class="Versetto" id="EX1_18">18&#160;</span>Quibus ad se accersitis, rex ait: Quidnam est hoc quod facere voluistis, ut pueros servaretis? <span class="Versetto" id="EX1_19">19&#160;</span>Quæ responderunt: Non sunt Hebreæ sicut ægyptiæ mulieres: ipsæ enim obstetricandi habent scientiam, et priusquam veniamus ad eas, pariunt.<a href='#FN8'>§§</a> <span class="Versetto" id="EX1_20">20&#160;</span>Bene ergo fecit Deus obstetricibus: et crevit populus, confortatusque est nimis. <span class="Versetto" id="EX1_21">21&#160;</span>Et quia timuerunt obstetrices Deum, ædificavit eis domos. <span class="Versetto" id="EX1_22">22&#160;</span>Præcepit ergo Pharao omni populo suo, dicens: Quidquid masculini sexus natum fuerit, in flumen projicite: quidquid feminini, reservate.<a href='#FN9'>***</a></p>

  <p class='pT4' id='EX2_0'>2</p>

  <p class='Normale'><span class="Versetto" id="EX2_1">1&#160;</span>Egressus est post hæc vir de domo Levi: et accepit uxorem stirpis suæ.<a href='#FN10'>*</a> <span class="Versetto" id="EX2_2">2&#160;</span>Quæ concepit, et peperit filium: et videns eum elegantem, abscondit tribus mensibus.<a href='#FN11'>†</a> <span class="Versetto" id="EX2_3">3&#160;</span>Cumque jam celare non posset, sumpsit fiscellam scirpeam, et linivit eam bitumine ac pice: posuitque intus infantulum, et exposuit eum in carecto ripæ fluminis, <span class="Versetto" id="EX2_4">4&#160;</span>stante procul sorore ejus, et considerante eventum rei. <span class="Versetto" id="EX2_5">5&#160;</span>Ecce autem descendebat filia Pharaonis ut lavaretur in flumine: et puellæ ejus gradiebantur per crepidinem alvei. Quæ cum vidisset fiscellam in papyrione, misit unam e famulabus suis: et allatam <span class="Versetto" id="EX2_6">6&#160;</span>aperiens, cernensque in ea parvulum vagientem, miserta ejus, ait: De infantibus Hebræorum est hic.<a href='#FN12'>‡</a> <span class="Versetto" id="EX2_7">7&#160;</span>Cui soror pueri: Vis, inquit, ut vadam, et vocem tibi mulierem hebræam, quæ nutrire possit infantulum? <span class="Versetto" id="EX2_8">8&#160;</span>Respondit: Vade. Perrexit puella et vocavit matrem suam. <span class="Versetto" id="EX2_9">9&#160;</span>Ad quam locuta filia Pharaonis: Accipe, ait, puerum istum, et nutri mihi: ego dabo tibi mercedem tuam. Suscepit mulier, et nutrivit puerum: adultumque tradidit filiæ Pharaonis.<a href='#FN13'>§</a> <span class="Versetto" id="EX2_10">10&#160;</span>Quem illa adoptavit in locum filii, vocavitque nomen ejus Moyses, dicens: Quia de aqua tuli eum. <span class="Versetto" id="EX2_11">11&#160;</span>In diebus illis postquam creverat Moyses, egressus est ad fratres suos: viditque afflictionem eorum, et virum ægyptium percutientem quemdam de Hebræis fratribus suis. <span class="Versetto" id="EX2_12">12&#160;</span>Cumque circumspexisset huc atque illuc, et nullum adesse vidisset, percussum Ægyptium abscondit sabulo.<a href='#FN14'>**</a> <span class="Versetto" id="EX2_13">13&#160;</span>Et egressus die altero conspexit duos Hebræos rixantes: dixitque ei qui faciebat injuriam: Quare percutis proximum tuum?<a href='#FN15'>††</a> <span class="Versetto" id="EX2_14">14&#160;</span>Qui respondit: Quis te constituit principem et judicem super nos? num occidere me tu vis, sicut heri occidisti Ægyptium? Timuit Moyses, et ait: Quomodo palam factum est verbum istud?<a href='#FN16'>‡‡</a> <span class="Versetto" id="EX2_15">15&#160;</span>Audivitque Pharao sermonem hunc, et quærebat occidere Moysen: qui fugiens de conspectu ejus, moratus est in terra Madian, et sedit juxta puteum. <span class="Versetto" id="EX2_16">16&#160;</span>Erant autem sacerdoti Madian septem filiæ, quæ venerunt ad hauriendam aquam: et impletis canalibus adaquare cupiebant greges patris sui. <span class="Versetto" id="EX2_17">17&#160;</span>Supervenere pastores, et ejecerunt eas: surrexitque Moyses, et defensis puellis, adaquavit oves earum. <span class="Versetto" id="EX2_18">18&#160;</span>Quæ cum revertissent ad Raguel patrem suum, dixit ad eas: Cur velocius venistis solito? <span class="Versetto" id="EX2_19">19&#160;</span>Responderunt: Vir ægyptius liberavit nos de manu pastorum: insuper et hausit aquam nobiscum, potumque dedit ovibus. <span class="Versetto" id="EX2_20">20&#160;</span>At ille: Ubi est? inquit: quare dimisistis hominem? vocate eum ut comedat panem. <span class="Versetto" id="EX2_21">21&#160;</span>Juravit ergo Moyses quod habitaret cum eo. Accepitque Sephoram filiam ejus uxorem: <span class="Versetto" id="EX2_22">22&#160;</span>quæ peperit ei filium, quem vocavit Gersam, dicens: Advena fui in terra aliena. Alterum vero peperit, quem vocavit Eliezer, dicens: Deus enim patris mei adjutor meus eripuit me de manu Pharaonis.<a href='#FN17'>§§</a> <span class="Versetto" id="EX2_23">23&#160;</span>Post multum vero tempore mortuus est rex Ægypti: et ingemiscentes filii Israël, propter opera vociferati sunt: ascenditque clamor eorum ad Deum ab operibus.<a href='#FN18'>***</a> <span class="Versetto" id="EX2_24">24&#160;</span>Et audivit gemitum eorum, ac recordatus est fœderis quod pepigit cum Abraham, Isaac et Jacob. <span class="Versetto" id="EX2_25">25&#160;</span>Et respexit Dominus filios Israël et cognovit eos.</p>

  <p class='pT4' id='EX3_0'>3</p>

  <p class='Normale'><span class="Versetto" id="EX3_1">1&#160;</span>Moyses autem pascebat oves Jethro soceri sui sacerdotis Madian: cumque minasset gregem ad interiora deserti, venit ad montem Dei Horeb. <span class="Versetto" id="EX3_2">2&#160;</span>Apparuitque ei Dominus in flamma ignis de medio rubi: et videbat quod rubus arderet, et non combureretur.<a href='#FN19'>*</a> <span class="Versetto" id="EX3_3">3&#160;</span>Dixit ergo Moyses: Vadam, et videbo visionem hanc magnam, quare non comburatur rubus. <span class="Versetto" id="EX3_4">4&#160;</span>Cernens autem Dominus quod pergeret ad videndum, vocavit eum de medio rubi, et ait: Moyses, Moyses. Qui respondit: Adsum.<a href='#FN20'>†</a> <span class="Versetto" id="EX3_5">5&#160;</span>At ille: Ne appropies, inquit, huc: solve calceamentum de pedibus tuis: locus enim, in quo stas, terra sancta est.<a href='#FN21'>‡</a> <span class="Versetto" id="EX3_6">6&#160;</span>Et ait: Ego sum Deus patris tui, Deus Abraham, Deus Isaac et Deus Jacob. Abscondit Moyses faciem suam: non enim audebat aspicere contra Deum.<a href='#FN22'>§</a> <span class="Versetto" id="EX3_7">7&#160;</span>Cui ait Dominus: Vidi afflictionem populi mei in Ægypto, et clamorem ejus audivi propter duritiam eorum qui præsunt operibus:<a href='#FN23'>**</a> <span class="Versetto" id="EX3_8">8&#160;</span>et sciens dolorem ejus, descendi ut liberem eum de manibus Ægyptiorum, et educam de terra illa in terram bonam, et spatiosam, in terram quæ fluit lacte et melle, ad loca Chananæi et Hethæi, et Amorrhæi, et Pherezæi, et Hevæi, et Jebusæi.<a href='#FN24'>††</a> <span class="Versetto" id="EX3_9">9&#160;</span>Clamor ergo filiorum Israël venit ad me: vidique afflictionem eorum, qua ab Ægyptiis opprimuntur. <span class="Versetto" id="EX3_10">10&#160;</span>Sed veni, et mittam te ad Pharaonem, ut educas populum meum, filios Israël, de Ægypto. <span class="Versetto" id="EX3_11">11&#160;</span>Dixitque Moyses ad Deum: Quis sum ego ut vadam ad Pharaonem, et educam filios Israël de Ægypto? <span class="Versetto" id="EX3_12">12&#160;</span>Qui dixit ei: Ego ero tecum: et hoc habebis signum, quod miserim te: cum eduxeris populum meum de Ægypto, immolabis Deo super montem istum. <span class="Versetto" id="EX3_13">13&#160;</span>Ait Moyses ad Deum: Ecce ego vadam ad filios Israël, et dicam eis: Deus patrum vestrorum misit me ad vos. Si dixerint mihi: Quod est nomen ejus? quid dicam eis? <span class="Versetto" id="EX3_14">14&#160;</span>Dixit Deus ad Moysen: Ego sum qui sum. Ait: Sic dices filiis Israël: Qui est, misit me ad vos.<a href='#FN25'>‡‡</a> <span class="Versetto" id="EX3_15">15&#160;</span>Dixitque iterum Deus ad Moysen: Hæc dices filiis Israël: Dominus Deus patrum vestrorum, Deus Abraham, Deus Isaac et Deus Jacob, misit me ad vos: hoc nomen mihi est in æternum, et hoc memoriale meum in generationem et generationem. <span class="Versetto" id="EX3_16">16&#160;</span>Vade, et congrega seniores Israël, et dices ad eos: Dominus Deus patrum vestrorum apparuit mihi, Deus Abraham, Deus Isaac et Deus Jacob, dicens: Visitans visitavi vos: et vidi omnia quæ acciderunt vobis in Ægypto. <span class="Versetto" id="EX3_17">17&#160;</span>Et dixi ut educam vos de afflictione Ægypti in terram Chananæi, et Hethæi, et Amorrhæi, et Pherezæi, et Hevæi, et Jebusæi, ad terram fluentem lacte et melle.<a href='#FN26'>§§</a> <span class="Versetto" id="EX3_18">18&#160;</span>Et audient vocem tuam: ingredierisque tu, et seniores Israël, ad regem Ægypti, et dices ad eum: Dominus Deus Hebræorum vocavit nos: ibimus viam trium dierum in solitudinem, ut immolemus Domino Deo nostro. <span class="Versetto" id="EX3_19">19&#160;</span>Sed ego scio quod non dimittet vos rex Ægypti ut eatis nisi per manum validam. <span class="Versetto" id="EX3_20">20&#160;</span>Extendam enim manum meam, et percutiam Ægyptum in cunctis mirabilibus meis, quæ facturus sum in medio eorum: post hæc dimittet vos. <span class="Versetto" id="EX3_21">21&#160;</span>Daboque gratiam populo huic coram Ægyptiis: et cum egrediemini, non exibitis vacui:<a href='#FN27'>***</a> <span class="Versetto" id="EX3_22">22&#160;</span>sed postulabit mulier a vicina sua et ab hospita sua, vasa argentea et aurea, ac vestes: ponetisque eas super filios et filias vestras, et spoliabitis Ægyptum.<a href='#FN28'>†††</a></p>

  <p class='pT4' id='EX4_0'>4</p>

  <p class='Normale'><span class="Versetto" id="EX4_1">1&#160;</span>Respondens Moyses ait: Non credent mihi, neque audient vocem meam, sed dicent: Non apparuit tibi Dominus. <span class="Versetto" id="EX4_2">2&#160;</span>Dixit ergo ad eum: Quid est quod tenes in manu tua? Respondit: Virga.<a href='#FN29'>*</a> <span class="Versetto" id="EX4_3">3&#160;</span>Dixitque Dominus: Projice eam in terram. Projecit, et versa est in colubrum, ita ut fugeret Moyses. <span class="Versetto" id="EX4_4">4&#160;</span>Dixitque Dominus: Extende manum tuam, et apprehende caudam ejus. Extendit, et tenuit, versaque est in virgam. <span class="Versetto" id="EX4_5">5&#160;</span>Ut credant, inquit, quod apparuerit tibi Dominus Deus patrum suorum, Deus Abraham, Deus Isaac et Deus Jacob. <span class="Versetto" id="EX4_6">6&#160;</span>Dixitque Dominus rursum: Mitte manum tuam in sinum tuum. Quam cum misisset in sinum, protulit leprosam instar nivis.<a href='#FN30'>†</a> <span class="Versetto" id="EX4_7">7&#160;</span>Retrahe, ait, manum tuam in sinum tuum. Retraxit, et protulit iterum, et erat similis carni reliquæ. <span class="Versetto" id="EX4_8">8&#160;</span>Si non crediderint, inquit, tibi, neque audierint sermonem signi prioris, credent verbo signi sequentis. <span class="Versetto" id="EX4_9">9&#160;</span>Quod si nec duobus quidem his signis crediderint, neque audierint vocem tuam: sume aquam fluminis, et effunde eam super aridam, et quidquid hauseris de fluvio, vertetur in sanguinem.<a href='#FN31'>‡</a> <span class="Versetto" id="EX4_10">10&#160;</span>Ait Moyses: Obsecro, Domine, non sum eloquens ab heri et nudiustertius: et ex quo locutus es ad servum tuum, impeditioris et tardioris linguæ sum.<a href='#FN32'>§</a> <span class="Versetto" id="EX4_11">11&#160;</span>Dixit Dominus ad eum: Quis fecit os hominis? aut quis fabricatus est mutum et surdum, videntem et cæcum? nonne ego?<a href='#FN33'>**</a> <span class="Versetto" id="EX4_12">12&#160;</span>Perge, igitur, et ego ero in ore tuo: doceboque te quid loquaris.<a href='#FN34'>††</a> <span class="Versetto" id="EX4_13">13&#160;</span>At ille: Obsecro, inquit, Domine, mitte quem missurus es. <span class="Versetto" id="EX4_14">14&#160;</span>Iratus Dominus in Moysen, ait: Aaron frater tuus Levites, scio quod eloquens sit: ecce ipse egreditur in occursum tuum, vidensque te lætabitur corde.<a href='#FN35'>‡‡</a> <span class="Versetto" id="EX4_15">15&#160;</span>Loquere ad eum, et pone verba mea in ore ejus: et ego ero in ore tuo, et in ore illius, et ostendam vobis quid agere debeatis.<a href='#FN36'>§§</a> <span class="Versetto" id="EX4_16">16&#160;</span>Ipse loquetur pro te ad populum, et erit os tuum: tu autem eris ei in his quæ ad Deum pertinent. <span class="Versetto" id="EX4_17">17&#160;</span>Virgam quoque hanc sume in manu tua, in qua facturus es signa. <span class="Versetto" id="EX4_18">18&#160;</span>Abiit Moyses, et reversus est ad Jethro socerum suum, dixitque ei: Vadam et revertar ad fratres meos in Ægyptum, ut videam si adhuc vivant. Cui ait Jethro: Vade in pace. <span class="Versetto" id="EX4_19">19&#160;</span>Dixit ergo Dominus ad Moysen in Madian: Vade, et revertere in Ægyptum, mortui sunt enim omnes qui quærebant animam tuam.<a href='#FN37'>***</a> <span class="Versetto" id="EX4_20">20&#160;</span>Tulit ergo Moyses uxorem suam, et filios suos, et imposuit eos super asinum: reversusque est in Ægyptum, portans virgam Dei in manu sua.<a href='#FN38'>†††</a> <span class="Versetto" id="EX4_21">21&#160;</span>Dixitque ei Dominus revertenti in Ægyptum: Vide ut omnia ostenta quæ posui in manu tua, facias coram Pharaone: ego indurabo cor ejus, et non dimittet populum.<a href='#FN39'>‡‡‡</a> <span class="Versetto" id="EX4_22">22&#160;</span>Dicesque ad eum: Hæc dicit Dominus: Filius meus primogenitus Israël. <span class="Versetto" id="EX4_23">23&#160;</span>Dixi tibi: Dimitte filium meum ut serviat mihi; et noluisti dimittere eum: ecce ego interficiam filium tuum primogenitum. <span class="Versetto" id="EX4_24">24&#160;</span>Cumque esset in itinere, in diversorio occurrit ei Dominus, et volebat occidere eum.<a href='#FN40'>§§§</a> <span class="Versetto" id="EX4_25">25&#160;</span>Tulit idcirco Sephora acutissimam petram, et circumcidit præputium filii sui, tetigitque pedes ejus, et ait: Sponsus sanguinum tu mihi es.<a href='#FN41'>*</a> <span class="Versetto" id="EX4_26">26&#160;</span>Et dimisit eum postquam dixerat: Sponsus sanguinum ob circumcisionem. <span class="Versetto" id="EX4_27">27&#160;</span>Dixit autem Dominus ad Aaron: Vade in occursum Moysi in desertum. Qui perrexit obviam ei in montem Dei, et osculatus est eum.<a href='#FN42'>†</a> <span class="Versetto" id="EX4_28">28&#160;</span>Narravitque Moyses Aaron omnia verba Domini quibus miserat eum, et signa quæ mandaverat. <span class="Versetto" id="EX4_29">29&#160;</span>Veneruntque simul, et congregaverunt cunctos seniores filiorum Israël. <span class="Versetto" id="EX4_30">30&#160;</span>Locutusque est Aaron omnia verba quæ dixerat Dominus ad Moysen: et fecit signa coram populo, <span class="Versetto" id="EX4_31">31&#160;</span>et credidit populus. Audieruntque quod visitasset Dominus filios Israël, et respexisset afflictionem illorum: et proni adoraverunt.</p>

  <p class='pT4' id='EX5_0'>5</p>

  <p class='Normale'><span class="Versetto" id="EX5_1">1&#160;</span>Post hæc ingressi sunt Moyses et Aaron, et dixerunt Pharaoni: Hæc dicit Dominus Deus Israël: Dimitte populum meum ut sacrificet mihi in deserto.<a href='#FN43'>*</a> <span class="Versetto" id="EX5_2">2&#160;</span>At ille respondit: Quis est Dominus, ut audiam vocem ejus, et dimittam Israël? nescio Dominum, et Israël non dimittam.<a href='#FN44'>†</a> <span class="Versetto" id="EX5_3">3&#160;</span>Dixeruntque: Deus Hebræorum vocavit nos, ut eamus viam trium dierum in solitudinem, et sacrificemus Domino Deo nostro: ne forte accidat nobis pestis aut gladius.<a href='#FN45'>‡</a> <span class="Versetto" id="EX5_4">4&#160;</span>Ait ad eos rex Ægypti: Quare Moyses et Aaron sollicitatis populum ab operibus suis? ite ad onera vestra.<a href='#FN46'>§</a> <span class="Versetto" id="EX5_5">5&#160;</span>Dixitque Pharao: Multus est populus terræ: videtis quod turba succreverit: quanto magis si dederitis eis requiem ab operibus? <span class="Versetto" id="EX5_6">6&#160;</span>Præcepit ergo in die illo præfectis operum et exactoribus populi, dicens: <span class="Versetto" id="EX5_7">7&#160;</span>Nequaquam ultra dabitis paleas populo ad conficiendos lateres, sicut prius: sed ipsi vadant, et colligant stipulas. <span class="Versetto" id="EX5_8">8&#160;</span>Et mensuram laterum, quam prius faciebant, imponetis super eos, nec minuetis quidquam: vacant enim, et idcirco vociferantur, dicentes: Eamus, et sacrificemus Deo nostro. <span class="Versetto" id="EX5_9">9&#160;</span>Opprimantur operibus, et expleant ea: ut non acquiescant verbis mendacibus.<a href='#FN47'>**</a> <span class="Versetto" id="EX5_10">10&#160;</span>Igitur egressi præfecti operum et exactores ad populum, dixerunt: Sic dicit Pharao: Non do vobis paleas: <span class="Versetto" id="EX5_11">11&#160;</span>ite, et colligite sicubi invenire poteritis, nec minuetur quidquam de opere vestro. <span class="Versetto" id="EX5_12">12&#160;</span>Dispersusque est populus per omnem terram Ægypti ad colligendas paleas. <span class="Versetto" id="EX5_13">13&#160;</span>Præfecti quoque operum instabant, dicentes: Complete opus vestrum quotidie, ut prius facere solebatis quando dabantur vobis paleæ. <span class="Versetto" id="EX5_14">14&#160;</span>Flagellatique sunt qui præerant operibus filiorum Israël, ab exactoribus Pharaonis, dicentibus: Quare non impletis mensuram laterum sicut prius, nec heri, nec hodie?<a href='#FN48'>††</a> <span class="Versetto" id="EX5_15">15&#160;</span>Veneruntque præpositi filiorum Israël, et vociferati sunt ad Pharaonem dicentes: Cur ita agis contra servos tuos? <span class="Versetto" id="EX5_16">16&#160;</span>paleæ non dantur nobis, et lateres similiter imperantur: en famuli tui flagellis cædimur, et injuste agitur contra populum tuum. <span class="Versetto" id="EX5_17">17&#160;</span>Qui ait: Vacatis otio, et idcirco dicitis: Eamus, et sacrificemus Domino. <span class="Versetto" id="EX5_18">18&#160;</span>Ite ergo, et operamini: paleæ non dabuntur vobis, et reddetis consuetum numerum laterum. <span class="Versetto" id="EX5_19">19&#160;</span>Videbantque se præpositi filiorum Israël in malo, eo quod diceretur eis: Non minuetur quidquam de lateribus per singulos dies. <span class="Versetto" id="EX5_20">20&#160;</span>Occurreruntque Moysi et Aaron, qui stabant ex adverso, egredientibus a Pharaone: <span class="Versetto" id="EX5_21">21&#160;</span>et dixerunt ad eos: Videat Dominus et judicet, quoniam fœtere fecistis odorem nostrum coram Pharaone et servis ejus, et præbuistis ei gladium, ut occideret nos.<a href='#FN49'>‡‡</a> <span class="Versetto" id="EX5_22">22&#160;</span>Reversusque est Moyses ad Dominum, et ait: Domine, cur afflixisti populum istum? quare misisti me?<a href='#FN50'>§§</a> <span class="Versetto" id="EX5_23">23&#160;</span>ex eo enim quo ingressus sum ad Pharaonem ut loquerer in nomine tuo, afflixit populum tuum: et non liberasti eos.</p>

  <p class='pT4' id='EX6_0'>6</p>

  <p class='Normale'><span class="Versetto" id="EX6_1">1&#160;</span>Dixitque Dominus ad Moysen: Nunc videbis quæ facturus sim Pharaoni: per manum enim fortem dimittet eos, et in manu robusta ejiciet illos de terra sua. <span class="Versetto" id="EX6_2">2&#160;</span>Locutusque est Dominus ad Moysen dicens: Ego Dominus <span class="Versetto" id="EX6_3">3&#160;</span>qui apparui Abraham, Isaac et Jacob in Deo omnipotente: et nomen meum Adonai non indicavi eis.<a href='#FN51'>*</a> <span class="Versetto" id="EX6_4">4&#160;</span>Pepigique fœdus cum eis, ut darem eis terram Chanaan, terram peregrinationis eorum, in qua fuerunt advenæ. <span class="Versetto" id="EX6_5">5&#160;</span>Ego audivi gemitum filiorum Israël, quo Ægyptii oppresserunt eos: et recordatus sum pacti mei. <span class="Versetto" id="EX6_6">6&#160;</span>Ideo dic filiis Israël: Ego Dominus qui educam vos de ergastulo Ægyptiorum, et eruam de servitute, ac redimam in brachio excelso et judiciis magnis. <span class="Versetto" id="EX6_7">7&#160;</span>Et assumam vos mihi in populum, et ero vester Deus: et scietis quod ego sum Dominus Deus vester qui eduxerim vos de ergastulo Ægyptiorum,<a href='#FN52'>†</a> <span class="Versetto" id="EX6_8">8&#160;</span>et induxerim in terram, super quam levavi manum meam ut darem eam Abraham, Isaac et Jacob: daboque illam vobis possidendam. Ego Dominus. <span class="Versetto" id="EX6_9">9&#160;</span>Narravit ergo Moyses omnia filiis Israël: qui non acquieverunt ei propter angustiam spiritus, et opus durissimum.<a href='#FN53'>‡</a> <span class="Versetto" id="EX6_10">10&#160;</span>Locutusque est Dominus ad Moysen, dicens: <span class="Versetto" id="EX6_11">11&#160;</span>Ingredere, et loquere ad Pharaonem regem Ægypti, ut dimittat filios Israël de terra sua. <span class="Versetto" id="EX6_12">12&#160;</span>Respondit Moyses coram Domino: Ecce filii Israël non audiunt me: et quomodo audiet Pharao, præsertim cum incircumcisus sim labiis?<a href='#FN54'>§</a> <span class="Versetto" id="EX6_13">13&#160;</span>Locutusque est Dominus ad Moysen et Aaron, et dedit mandatum ad filios Israël, et ad Pharaonem regem Ægypti ut educerent filios Israël de terra Ægypti. <span class="Versetto" id="EX6_14">14&#160;</span>Isti sunt principes domorum per familias suas. Filii Ruben primogeniti Israëlis: Henoch et Phallu, Hesron et Charmi:<a href='#FN55'>**</a> <span class="Versetto" id="EX6_15">15&#160;</span>hæ cognationes Ruben. Filii Simeon: Jamuel, et Jamin, et Ahod, et Jachin, et Soar, et Saul filius Chananitidis: hæ progenies Simeon. <span class="Versetto" id="EX6_16">16&#160;</span>Et hæc nomina filiorum Levi per cognationes suas: Gerson, et Caath, et Merari. Anni autem vitæ Levi fuerunt centum triginta septem. <span class="Versetto" id="EX6_17">17&#160;</span>Filii Gerson: Lobni et Semei, per cognationes suas. <span class="Versetto" id="EX6_18">18&#160;</span>Filii Caath: Amram, et Isaar, et Hebron, et Oziel; anni quoque vitæ Caath, centum triginta tres. <span class="Versetto" id="EX6_19">19&#160;</span>Filii Merari: Moholi et Musi: hæ cognationes Levi per familias suas. <span class="Versetto" id="EX6_20">20&#160;</span>Accepit autem Amram uxorem Jochabed patruelem suam: quæ peperit ei Aaron et Moysen. Fueruntque anni vitæ Amram, centum triginta septem.<a href='#FN56'>††</a> <span class="Versetto" id="EX6_21">21&#160;</span>Filii quoque Isaar: Core, et Nepheg, et Zechri.<a href='#FN57'>‡‡</a> <span class="Versetto" id="EX6_22">22&#160;</span>Filii quoque Oziel: Misaël, et Elisaphan, et Sethri. <span class="Versetto" id="EX6_23">23&#160;</span>Accepit autem Aaron uxorem Elisabeth filiam Aminadab, sororem Nahason, quæ peperit ei Nadab, et Abiu, et Eleazar, et Ithamar. <span class="Versetto" id="EX6_24">24&#160;</span>Filii quoque Core: Aser, et Elcana, et Abiasaph: hæ sunt cognationes Coritarum. <span class="Versetto" id="EX6_25">25&#160;</span>At vero Eleazar filius Aaron accepit uxorem de filiabus Phutiel: quæ peperit ei Phinees. Hi sunt principes familiarum Leviticarum per cognationes suas. <span class="Versetto" id="EX6_26">26&#160;</span>Iste est Aaron et Moyses, quibus præcepit Dominus ut educerent filios Israël de terra Ægypti per turmas suas. <span class="Versetto" id="EX6_27">27&#160;</span>Hi sunt, qui loquuntur ad Pharaonem regem Ægypti, ut educant filios Israël de Ægypto: iste est Moyses et Aaron,<a href='#FN58'>§§</a> <span class="Versetto" id="EX6_28">28&#160;</span>in die qua locutus est Dominus ad Moysen, in terra Ægypti. <span class="Versetto" id="EX6_29">29&#160;</span>Et locutus est Dominus ad Moysen, dicens: Ego Dominus: loquere ad Pharaonem regem Ægypti, omnia quæ ego loquor tibi. <span class="Versetto" id="EX6_30">30&#160;</span>Et ait Moyses coram Domino: En incircumcisus labiis sum, quomodo audiet me Pharao?</p>

  <p class='pT4' id='EX7_0'>7</p>

  <p class='Normale'><span class="Versetto" id="EX7_1">1&#160;</span>Dixitque Dominus ad Moysen: Ecce constitui te Deum Pharaonis: et Aaron frater tuus erit propheta tuus.<a href='#FN59'>*</a> <span class="Versetto" id="EX7_2">2&#160;</span>Tu loqueris ei omnia quæ mando tibi: et ille loquetur ad Pharaonem, ut dimittat filios Israël de terra sua. <span class="Versetto" id="EX7_3">3&#160;</span>Sed ego indurabo cor ejus, et multiplicabo signa et ostenta mea in terra Ægypti, <span class="Versetto" id="EX7_4">4&#160;</span>et non audiet vos: immittamque manum meam super Ægyptum, et educam exercitum et populum meum filios Israël de terra Ægypti per judicia maxima. <span class="Versetto" id="EX7_5">5&#160;</span>Et scient Ægyptii quia ego sum Dominus qui extenderim manum meam super Ægyptum, et eduxerim filios Israël de medio eorum. <span class="Versetto" id="EX7_6">6&#160;</span>Fecit itaque Moyses et Aaron sicut præceperat Dominus: ita egerunt. <span class="Versetto" id="EX7_7">7&#160;</span>Erat autem Moyses octoginta annorum, et Aaron octoginta trium, quando locuti sunt ad Pharaonem.<a href='#FN60'>†</a> <span class="Versetto" id="EX7_8">8&#160;</span>Dixitque Dominus ad Moysen et Aaron: <span class="Versetto" id="EX7_9">9&#160;</span>Cum dixerit vobis Pharao, Ostendite signa: dices ad Aaron: Tolle virgam tuam, et projice eam coram Pharaone, ac vertetur in colubrum. <span class="Versetto" id="EX7_10">10&#160;</span>Ingressi itaque Moyses et Aaron ad Pharaonem, fecerunt sicut præceperat Dominus: tulitque Aaron virgam coram Pharaone et servis ejus, quæ versa est in colubrum.<a href='#FN61'>‡</a> <span class="Versetto" id="EX7_11">11&#160;</span>Vocavit autem Pharao sapientes et maleficos: et fecerunt etiam ipsi per incantationes ægyptiacas et arcana quædam similiter.<a href='#FN62'>§</a> <span class="Versetto" id="EX7_12">12&#160;</span>Projeceruntque singuli virgas suas, quæ versæ sunt in dracones: sed devoravit virga Aaron virgas eorum.<a href='#FN63'>**</a> <span class="Versetto" id="EX7_13">13&#160;</span>Induratumque est cor Pharaonis, et non audivit eos, sicut præceperat Dominus.<a href='#FN64'>††</a> <span class="Versetto" id="EX7_14">14&#160;</span>Dixit autem Dominus ad Moysen: Ingravatum est cor Pharaonis: non vult dimittere populum. <span class="Versetto" id="EX7_15">15&#160;</span>Vade ad eum mane, ecce egredietur ad aquas: et stabis in occursum ejus super ripam fluminis: et virgam quæ conversa est in draconem, tolles in manu tua.<a href='#FN65'>‡‡</a> <span class="Versetto" id="EX7_16">16&#160;</span>Dicesque ad eum: Dominus Deus Hebræorum misit me ad te, dicens: Dimitte populum meum ut sacrificet mihi in deserto: et usque ad præsens audire noluisti. <span class="Versetto" id="EX7_17">17&#160;</span>Hæc igitur dicit Dominus: In hoc scies quod sim Dominus: ecce percutiam virga, quæ in manu mea est, aquam fluminis, et vertetur in sanguinem.<a href='#FN66'>§§</a> <span class="Versetto" id="EX7_18">18&#160;</span>Pisces quoque, qui sunt in fluvio, morientur, et computrescent aquæ, et affligentur Ægyptii bibentes aquam fluminis. <span class="Versetto" id="EX7_19">19&#160;</span>Dixit quoque Dominus ad Moysen: Dic ad Aaron: Tolle virgam tuam, et extende manum tuam super aquas Ægypti, et super fluvios eorum, et rivos ac paludes, et omnes lacus aquarum, ut vertantur in sanguinem: et sit cruor in omni terra Ægypti, tam in ligneis vasis quam in saxeis. <span class="Versetto" id="EX7_20">20&#160;</span>Feceruntque Moyses et Aaron sicut præceperat Dominus: et elevans virgam percussit aquam fluminis coram Pharaone et servis ejus: quæ versa est in sanguinem.<a href='#FN67'>***</a> <span class="Versetto" id="EX7_21">21&#160;</span>Et pisces, qui erant in flumine, mortui sunt: computruitque fluvius, et non poterant Ægyptii bibere aquam fluminis, et fuit sanguis in tota terra Ægypti. <span class="Versetto" id="EX7_22">22&#160;</span>Feceruntque similiter malefici Ægyptiorum incantationibus suis: et induratum est cor Pharaonis, nec audivit eos, sicut præceperat Dominus.<a href='#FN68'>†††</a> <span class="Versetto" id="EX7_23">23&#160;</span>Avertitque se, et ingressus est domum suam, nec apposuit cor etiam hac vice. <span class="Versetto" id="EX7_24">24&#160;</span>Foderunt autem omnes Ægyptii per circuitum fluminis aquam ut biberent: non enim poterant bibere de aqua fluminis.<a href='#FN69'>‡‡‡</a> <span class="Versetto" id="EX7_25">25&#160;</span>Impletique sunt septem dies, postquam percussit Dominus fluvium.</p>

  <p class='pT4' id='EX8_0'>8</p>

  <p class='Normale'><span class="Versetto" id="EX8_1">1&#160;</span>Dixit quoque Dominus ad Moysen: Ingredere ad Pharaonem, et dices ad eum: Hæc dicit Dominus: Dimitte populum meum, ut sacrificet mihi: <span class="Versetto" id="EX8_2">2&#160;</span>sin autem nolueris dimittere, ecce ego percutiam omnes terminos tuos ranis,<a href='#FN70'>*</a> <span class="Versetto" id="EX8_3">3&#160;</span>et ebulliet fluvius ranas: quæ ascendent, et ingredientur domum tuam, et cubiculum lectuli tui, et super stratum tuum, et in domos servorum tuorum, et in populum tuum, et in furnos tuos, et in reliquias ciborum tuorum: <span class="Versetto" id="EX8_4">4&#160;</span>et ad te, et ad populum tuum, et ad omnes servos tuos intrabunt ranæ. <span class="Versetto" id="EX8_5">5&#160;</span>Dixitque Dominus ad Moysen: Dic ad Aaron: Extende manum tuam super fluvios ac super rivos et paludes, et educ ranas super terram Ægypti. <span class="Versetto" id="EX8_6">6&#160;</span>Et extendit Aaron manum super aquas Ægypti, et ascenderunt ranæ, operueruntque terram Ægypti. <span class="Versetto" id="EX8_7">7&#160;</span>Fecerunt autem et malefici per incantationes suas similiter, eduxeruntque ranas super terram Ægypti.<a href='#FN71'>†</a> <span class="Versetto" id="EX8_8">8&#160;</span>Vocavit autem Pharao Moysen et Aaron, et dixit eis: Orate Dominum ut auferat ranas a me et a populo meo, et dimittam populum ut sacrificet Domino. <span class="Versetto" id="EX8_9">9&#160;</span>Dixitque Moyses ad Pharaonem: Constitue mihi quando deprecer pro te, et pro servis tuis, et pro populo tuo, ut abigantur ranæ a te, et a domo tua, et a servis tuis, et a populo tuo: et tantum in flumine remaneant. <span class="Versetto" id="EX8_10">10&#160;</span>Qui respondit: Cras. At ille: Juxta, inquit, verbum tuum faciam: ut scias quoniam non est sicut Dominus Deus noster.<a href='#FN72'>‡</a> <span class="Versetto" id="EX8_11">11&#160;</span>Et recedent ranæ a te, et a domo tua, et a servis tuis, et a populo tuo: et tantum in flumine remanebunt. <span class="Versetto" id="EX8_12">12&#160;</span>Egressique sunt Moyses et Aaron a Pharaone: et clamavit Moyses ad Dominum pro sponsione ranarum quam condixerat Pharaoni. <span class="Versetto" id="EX8_13">13&#160;</span>Fecitque Dominus juxta verbum Moysi: et mortuæ sunt ranæ de domibus, et de villis, et de agris. <span class="Versetto" id="EX8_14">14&#160;</span>Congregaveruntque eas in immensos aggeres, et computruit terra. <span class="Versetto" id="EX8_15">15&#160;</span>Videns autem Pharao quod data esset requies, ingravavit cor suum, et non audivit eos, sicut præceperat Dominus.<a href='#FN73'>§</a> <span class="Versetto" id="EX8_16">16&#160;</span>Dixitque Dominus ad Moysen: Loquere ad Aaron: Extende virgam tuam, et percute pulverem terræ: et sint sciniphes in universa terra Ægypti.<a href='#FN74'>**</a> <span class="Versetto" id="EX8_17">17&#160;</span>Feceruntque ita. Et extendit Aaron manum, virgam tenens: percussitque pulverem terræ, et facti sunt sciniphes in hominibus, et in jumentis: omnis pulvis terræ versus est in sciniphes per totam terram Ægypti. <span class="Versetto" id="EX8_18">18&#160;</span>Feceruntque similiter malefici incantationibus suis, ut educerent sciniphes, et non potuerunt: erantque sciniphes tam in hominibus quam in jumentis.<a href='#FN75'>††</a> <span class="Versetto" id="EX8_19">19&#160;</span>Et dixerunt malefici ad Pharaonem: Digitus Dei est hic; induratumque est cor Pharaonis, et non audivit eos sicut præceperat Dominus.<a href='#FN76'>‡‡</a> <span class="Versetto" id="EX8_20">20&#160;</span>Dixit quoque Dominus ad Moysen: Consurge diluculo, et sta coram Pharaone: egredietur enim ad aquas: et dices ad eum: Hæc dicit Dominus: Dimitte populum meum ut sacrificet mihi.<a href='#FN77'>§§</a> <span class="Versetto" id="EX8_21">21&#160;</span>Quod si non dimiseris eum, ecce ego immittam in te, et in servos tuos, et in populum tuum, et in domos tuas, omne genus muscarum: et implebuntur domus Ægyptiorum muscis diversi generis, et universa terra in qua fuerint.<a href='#FN78'>***</a> <span class="Versetto" id="EX8_22">22&#160;</span>Faciamque mirabilem in die illa terram Gessen, in qua populus meus est, ut non sint ibi muscæ: et scias quoniam ego Dominus in medio terræ.<a href='#FN79'>†††</a> <span class="Versetto" id="EX8_23">23&#160;</span>Ponamque divisionem inter populum meum et populum tuum: cras erit signum istud. <span class="Versetto" id="EX8_24">24&#160;</span>Fecitque Dominus ita. Et venit musca gravissima in domos Pharaonis et servorum ejus, et in omnem terram Ægypti: corruptaque est terra ab hujuscemodi muscis.<a href='#FN80'>‡‡‡</a> <span class="Versetto" id="EX8_25">25&#160;</span>Vocavitque Pharao Moysen et Aaron, et ait eis: Ite et sacrificate Deo vestro in terra hac. <span class="Versetto" id="EX8_26">26&#160;</span>Et ait Moyses: Non potest ita fieri: abominationes enim Ægyptiorum immolabimus Domino Deo nostro: quod si mactaverimus ea quæ colunt Ægyptii coram eis, lapidibus nos obruent.<a href='#FN81'>§§§</a> <span class="Versetto" id="EX8_27">27&#160;</span>Viam trium dierum pergemus in solitudinem: et sacrificabimus Domino Deo nostro, sicut præcepit nobis. <span class="Versetto" id="EX8_28">28&#160;</span>Dixitque Pharao: Ego dimittam vos ut sacrificetis Domino Deo vestro in deserto: verumtamen longius ne abeatis, rogate pro me. <span class="Versetto" id="EX8_29">29&#160;</span>At ait Moyses: Egressus a te, orabo Dominum: et recedet musca a Pharaone, et a servis suis, et a populo ejus cras: verumtamen noli ultra fallere, ut non dimittas populum sacrificare Domino. <span class="Versetto" id="EX8_30">30&#160;</span>Egressusque Moyses a Pharaone, oravit Dominum. <span class="Versetto" id="EX8_31">31&#160;</span>Qui fecit juxta verbum illius, et abstulit muscas a Pharaone, et a servis suis, et a populo ejus: non superfuit ne una quidem. <span class="Versetto" id="EX8_32">32&#160;</span>Et ingravatum est cor Pharaonis, ita ut nec hac quidem vice dimitteret populum.<a href='#FN82'>*</a></p>

  <p class='pT4' id='EX9_0'>9</p>

  <p class='Normale'><span class="Versetto" id="EX9_1">1&#160;</span>Dixit autem Dominus ad Moysen: Ingredere ad Pharaonem, et loquere ad eum: Hæc dicit Dominus Deus Hebræorum: Dimitte populum meum ut sacrificet mihi.<a href='#FN83'>*</a> <span class="Versetto" id="EX9_2">2&#160;</span>Quod si adhuc renuis, et retines eos, <span class="Versetto" id="EX9_3">3&#160;</span>ecce manus mea erit super agros tuos, et super equos, et asinos, et camelos, et boves, et oves, pestis valde gravis. <span class="Versetto" id="EX9_4">4&#160;</span>Et faciet Dominus mirabile inter possessiones Israël et possessiones Ægyptiorum, ut nihil omnino pereat ex eis quæ pertinent ad filios Israël. <span class="Versetto" id="EX9_5">5&#160;</span>Constituitque Dominus tempus, dicens: Cras faciet Dominus verbum istud in terra. <span class="Versetto" id="EX9_6">6&#160;</span>Fecit ergo Dominus verbum hoc altera die: mortuaque sunt omnia animantia Ægyptiorum; de animalibus vero filiorum Israël, nihil omnino periit. <span class="Versetto" id="EX9_7">7&#160;</span>Et misit Pharao ad videndum: nec erat quidquam mortuum de his quæ possidebat Israël. Ingravatumque est cor Pharaonis, et non dimisit populum.<a href='#FN84'>†</a> <span class="Versetto" id="EX9_8">8&#160;</span>Et dixit Dominus ad Moysen et Aaron: Tollite plenas manus cineris de camino, et spargat illum Moyses in cælum coram Pharaone.<a href='#FN85'>‡</a> <span class="Versetto" id="EX9_9">9&#160;</span>Sitque pulvis super omnem terram Ægypti: erunt enim in hominibus et jumentis ulcera, et vesicæ turgentes in universa terra Ægypti.<a href='#FN86'>§</a> <span class="Versetto" id="EX9_10">10&#160;</span>Tuleruntque cinerem de camino, et steterunt coram Pharaone, et sparsit illum Moyses in cælum: factaque sunt ulcera vesicarum turgentium in hominibus et jumentis: <span class="Versetto" id="EX9_11">11&#160;</span>nec poterant malefici stare coram Moyse propter ulcera quæ in illis erant, et in omni terra Ægypti. <span class="Versetto" id="EX9_12">12&#160;</span>Induravitque Dominus cor Pharaonis, et non audivit eos, sicut locutus est Dominus ad Moysen. <span class="Versetto" id="EX9_13">13&#160;</span>Dixitque Dominus ad Moysen: Mane consurge, et sta coram Pharaone, et dices ad eum: Hæc dicit Dominus Deus Hebræorum: Dimitte populum meum ut sacrificet mihi.<a href='#FN87'>**</a> <span class="Versetto" id="EX9_14">14&#160;</span>Quia in hac vice mittam omnes plagas meas super cor tuum, et super servos tuos, et super populum tuum: ut scias quod non sit similis mei in omni terra. <span class="Versetto" id="EX9_15">15&#160;</span>Nunc enim extendens manum percutiam te, et populum tuum peste, peribisque de terra. <span class="Versetto" id="EX9_16">16&#160;</span>Idcirco autem posui te, ut ostendam in te fortitudinem meam, et narretur nomen meum in omni terra.<a href='#FN88'>††</a> <span class="Versetto" id="EX9_17">17&#160;</span>Adhuc retines populum meum, et non vis dimittere eum? <span class="Versetto" id="EX9_18">18&#160;</span>En pluam cras hac ipsa hora grandinem multam nimis, qualis non fuit in Ægypto a die qua fundata est, usque in præsens tempus.<a href='#FN89'>‡‡</a> <span class="Versetto" id="EX9_19">19&#160;</span>Mitte ergo jam nunc, et congrega jumenta tua, et omnia quæ habes in agro: homines enim, et jumenta, et universa quæ inventa fuerint foris, nec congregata de agris, cecideritque super ea grando, morientur.<a href='#FN90'>§§</a> <span class="Versetto" id="EX9_20">20&#160;</span>Qui timuit verbum Domini de servis Pharaonis, facit confugere servos suos et jumenta in domos: <span class="Versetto" id="EX9_21">21&#160;</span>qui autem neglexit sermonem Domini, dimisit servos suos et jumenta in agris. <span class="Versetto" id="EX9_22">22&#160;</span>Et dixit Dominus ad Moysen: Extende manum tuam in cælum, ut fiat grando in universa terra Ægypti super homines, et super jumenta, et super omnem herbam agri in terra Ægypti.<a href='#FN91'>***</a> <span class="Versetto" id="EX9_23">23&#160;</span>Extenditque Moyses virgam in cælum, et Dominus dedit tonitrua, et grandinem, ac discurrentia fulgura super terram: pluitque Dominus grandinem super terram Ægypti.<a href='#FN92'>†††</a> <span class="Versetto" id="EX9_24">24&#160;</span>Et grando et ignis mista pariter ferebantur: tantæque fuit magnitudinis, quanta ante numquam apparuit in universa terra Ægypti ex quo gens illa condita est. <span class="Versetto" id="EX9_25">25&#160;</span>Et percussit grando in omni terra Ægypti cuncta quæ fuerunt in agris, ab homine usque ad jumentum: cunctamque herbam agri percussit grando, et omne lignum regionis confregit. <span class="Versetto" id="EX9_26">26&#160;</span>Tantum in terra Gessen, ubi erant filii Israël, grando non cecidit. <span class="Versetto" id="EX9_27">27&#160;</span>Misitque Pharao, et vocavit Moysen et Aaron, dicens ad eos: Peccavi etiam nunc: Dominus justus; ego et populus meus, impii. <span class="Versetto" id="EX9_28">28&#160;</span>Orate Dominum ut desinant tonitrua Dei, et grando: ut dimittam vos, et nequaquam hic ultra maneatis. <span class="Versetto" id="EX9_29">29&#160;</span>Ait Moyses: Cum egressus fuero de urbe, extendam palmas meas ad Dominum, et cessabunt tonitrua, et grando non erit, ut scias quia Domini est terra: <span class="Versetto" id="EX9_30">30&#160;</span>novi autem quod et tu et servi tui necdum timeatis Dominum Deum.<a href='#FN93'>‡‡‡</a> <span class="Versetto" id="EX9_31">31&#160;</span>Linum ergo et hordeum læsum est, eo quod hordeum esset virens, et linum jam folliculos germinaret: <span class="Versetto" id="EX9_32">32&#160;</span>triticum autem et far non sunt læsa, quia serotina erant. <span class="Versetto" id="EX9_33">33&#160;</span>Egressusque Moyses a Pharaone ex urbe, tetendit manus ad Dominum: et cessaverunt tonitrua et grando, nec ultra stillavit pluvia super terram. <span class="Versetto" id="EX9_34">34&#160;</span>Videns autem Pharao quod cessasset pluvia, et grando, et tonitrua, auxit peccatum: <span class="Versetto" id="EX9_35">35&#160;</span>et ingravatum est cor ejus, et servorum illius, et induratum nimis: nec dimisit filios Israël, sicut præceperat Dominus per manum Moysi.</p>

  <p class='pT4' id='EX10_0'>10</p>

  <p class='Normale'><span class="Versetto" id="EX10_1">1&#160;</span>Et dixit Dominus ad Moysen: Ingredere ad Pharaonem: ego enim induravi cor ejus, et servorum illius, ut faciam signa mea hæc in eo:<a href='#FN94'>*</a> <span class="Versetto" id="EX10_2">2&#160;</span>et narres in auribus filii tui, et nepotum tuorum, quoties contriverim Ægyptios, et signa mea fecerim in eis: et sciatis quia ego Dominus. <span class="Versetto" id="EX10_3">3&#160;</span>Introierunt ergo Moyses et Aaron ad Pharaonem, et dixerunt ei: Hæc dicit Dominus Deus Hebræorum: Usquequo non vis subjici mihi? dimitte populum meum, ut sacrificet mihi. <span class="Versetto" id="EX10_4">4&#160;</span>Sin autem resistis, et non vis dimittere eum: ecce ego inducam cras locustam in fines tuos:<a href='#FN95'>†</a> <span class="Versetto" id="EX10_5">5&#160;</span>quæ operiat superficiem terræ, ne quidquam ejus appareat, sed comedatur quod residuum fuerit grandini: corrodet enim omnia ligna quæ germinant in agris. <span class="Versetto" id="EX10_6">6&#160;</span>Et implebunt domos tuas, et servorum tuorum, et omnium Ægyptiorum, quantam non viderunt patres tui, et avi, ex quo orti sunt super terram, usque in præsentem diem. Avertitque se, et egressus est a Pharaone. <span class="Versetto" id="EX10_7">7&#160;</span>Dixerunt autem servi Pharaonis ad eum: Usquequo patiemur hoc scandalum? dimitte homines, ut sacrificent Domino Deo suo; nonne vides quod perierit Ægyptus? <span class="Versetto" id="EX10_8">8&#160;</span>Revocaveruntque Moysen et Aaron ad Pharaonem: qui dixit eis: Ite, sacrificate Domino Deo vestro: quinam sunt qui ituri sunt? <span class="Versetto" id="EX10_9">9&#160;</span>Ait Moyses: Cum parvulis nostris, et senioribus pergemus, cum filiis et filiabus, cum ovibus et armentis: est enim solemnitas Domini Dei nostri. <span class="Versetto" id="EX10_10">10&#160;</span>Et respondit Pharao: Sic Dominus sit vobiscum, quomodo ego dimittam vos, et parvulos vestros, cui dubium est quod pessime cogitetis? <span class="Versetto" id="EX10_11">11&#160;</span>non fiet ita, sed ite tantum viri, et sacrificate Domino: hoc enim et ipsi petistis. Statimque ejecti sunt de conspectu Pharaonis. <span class="Versetto" id="EX10_12">12&#160;</span>Dixit autem Dominus ad Moysen: Extende manum tuam super terram Ægypti ad locustam, ut ascendat super eam, et devoret omnem herbam quæ residua fuerit grandini. <span class="Versetto" id="EX10_13">13&#160;</span>Et extendit Moyses virgam super terram Ægypti: et Dominus induxit ventum urentem tota die illa et nocte: et mane facto, ventus urens levavit locustas.<a href='#FN96'>‡</a> <span class="Versetto" id="EX10_14">14&#160;</span>Quæ ascenderunt super universam terram Ægypti: et sederunt in cunctis finibus Ægyptiorum innumerabiles, quales ante illud tempus non fuerant, nec postea futuræ sunt. <span class="Versetto" id="EX10_15">15&#160;</span>Operueruntque universam superficiem terræ, vastantes omnia. Devorata est igitur herba terræ, et quidquid pomorum in arboribus fuit, quæ grando dimiserat: nihilque omnino virens relictum est in lignis et in herbis terræ, in cuncta Ægypto. <span class="Versetto" id="EX10_16">16&#160;</span>Quam ob rem festinus Pharao vocavit Moysen et Aaron, et dixit eis: Peccavi in Dominum Deum vestrum, et in vos. <span class="Versetto" id="EX10_17">17&#160;</span>Sed nunc dimittite peccatum mihi etiam hac vice, et rogate Dominum Deum vestrum, ut auferat a me mortem istam. <span class="Versetto" id="EX10_18">18&#160;</span>Egressusque Moyses de conspectu Pharaonis, oravit Dominum. <span class="Versetto" id="EX10_19">19&#160;</span>Qui flare fecit ventum ab occidente vehementissimum, et arreptam locustam projecit in mare Rubrum: non remansit ne una quidem in cunctis finibus Ægypti.<a href='#FN97'>§</a> <span class="Versetto" id="EX10_20">20&#160;</span>Et induravit Dominus cor Pharaonis, nec dimisit filios Israël. <span class="Versetto" id="EX10_21">21&#160;</span>Dixit autem Dominus ad Moysen: Extende manum tuam in cælum: et sint tenebræ super terram Ægypti tam densæ, ut palpari queant.<a href='#FN98'>**</a> <span class="Versetto" id="EX10_22">22&#160;</span>Extenditque Moyses manum in cælum: et factæ sunt tenebræ horribiles in universa terra Ægypti tribus diebus. <span class="Versetto" id="EX10_23">23&#160;</span>Nemo vidit fratrem suum, nec movit se de loco in quo erat: ubicumque autem habitabant filii Israël, lux erat. <span class="Versetto" id="EX10_24">24&#160;</span>Vocavitque Pharao Moysen et Aaron, et dixit eis: Ite, sacrificate Domino: oves tantum vestræ et armenta remaneant, parvuli vestri eant vobiscum.<a href='#FN99'>††</a> <span class="Versetto" id="EX10_25">25&#160;</span>Ait Moyses: Hostias quoque et holocausta dabis nobis, quæ offeramus Domino Deo nostro. <span class="Versetto" id="EX10_26">26&#160;</span>Cuncti greges pergent nobiscum; non remanebit ex eis ungula: quæ necessaria sunt in cultum Domini Dei nostri: præsertim cum ignoremus quid debeat immolari, donec ad ipsum locum perveniamus. <span class="Versetto" id="EX10_27">27&#160;</span>Induravit autem Dominus cor Pharaonis, et noluit dimittere eos. <span class="Versetto" id="EX10_28">28&#160;</span>Dixitque Pharao ad Moysen: Recede a me, et cave ne ultra videas faciem meam: quocumque die apparueris mihi, morieris. <span class="Versetto" id="EX10_29">29&#160;</span>Respondit Moyses: Ita fiet ut locutus es: non videbo ultra faciem tuam.</p>

  <p class='pT4' id='EX11_0'>11</p>

  <p class='Normale'><span class="Versetto" id="EX11_1">1&#160;</span>Et dixit Dominus ad Moysen: Adhuc una plaga tangam Pharaonem et Ægyptum, et post hæc dimittet vos, et exire compellet. <span class="Versetto" id="EX11_2">2&#160;</span>Dices ergo omni plebi ut postulet vir ab amico suo, et mulier a vicina sua, vasa argentea et aurea.<a href='#FN100'>*</a> <span class="Versetto" id="EX11_3">3&#160;</span>Dabit autem Dominus gratiam populo suo coram Ægyptiis. Fuitque Moyses vir magnus valde in terra Ægypti coram servis Pharaonis et omni populo.<a href='#FN101'>†</a> <span class="Versetto" id="EX11_4">4&#160;</span>Et ait: Hæc dicit Dominus: Media nocte egrediar in Ægyptum: <span class="Versetto" id="EX11_5">5&#160;</span>et morietur omne primogenitum in terra Ægyptiorum, a primogenito Pharaonis, qui sedet in solio ejus, usque ad primogenitum ancillæ quæ est ad molam, et omnia primogenita jumentorum.<a href='#FN102'>‡</a> <span class="Versetto" id="EX11_6">6&#160;</span>Eritque clamor magnus in universa terra Ægypti, qualis nec ante fuit, nec postea futurus est. <span class="Versetto" id="EX11_7">7&#160;</span>Apud omnes autem filios Israël non mutiet canis ab homine usque ad pecus: ut sciatis quanto miraculo dividat Dominus Ægyptios et Israël.<a href='#FN103'>§</a> <span class="Versetto" id="EX11_8">8&#160;</span>Descendentque omnes servi tui isti ad me, et adorabunt me, dicentes: Egredere tu, et omnis populus qui subjectus est tibi: post hæc egrediemur. <span class="Versetto" id="EX11_9">9&#160;</span>Et exivit a Pharaone iratus nimis. Dixit autem Dominus ad Moysen: Non audiet vos Pharao ut multa signa fiant in terra Ægypti.<a href='#FN104'>**</a> <span class="Versetto" id="EX11_10">10&#160;</span>Moyses autem et Aaron fecerunt omnia ostenta, quæ scripta sunt, coram Pharaone. Et induravit Dominus cor Pharaonis, nec dimisit filios Israël de terra sua.</p>

  <p class='pT4' id='EX12_0'>12</p>

  <p class='Normale'><span class="Versetto" id="EX12_1">1&#160;</span>Dixit quoque Dominus ad Moysen et Aaron in terra Ægypti: <span class="Versetto" id="EX12_2">2&#160;</span>Mensis iste, vobis principium mensium: primus erit in mensibus anni.<a href='#FN105'>*</a> <span class="Versetto" id="EX12_3">3&#160;</span>Loquimini ad universum cœtum filiorum Israël, et dicite eis: Decima die mensis hujus tollat unusquisque agnum per familias et domos suas. <span class="Versetto" id="EX12_4">4&#160;</span>Sin autem minor est numerus ut sufficere possit ad vescendum agnum, assumet vicinum suum qui junctus est domui suæ, juxta numerum animarum quæ sufficere possunt ad esum agni. <span class="Versetto" id="EX12_5">5&#160;</span>Erit autem agnus absque macula, masculus, anniculus: juxta quem ritum tolletis et hædum.<a href='#FN106'>†</a> <span class="Versetto" id="EX12_6">6&#160;</span>Et servabitis eum usque ad quartamdecimam diem mensis hujus: immolabitque eum universa multitudo filiorum Israël ad vesperam. <span class="Versetto" id="EX12_7">7&#160;</span>Et sument de sanguine ejus, ac ponent super utrumque postem, et in superliminaribus domorum, in quibus comedent illum.<a href='#FN107'>‡</a> <span class="Versetto" id="EX12_8">8&#160;</span>Et edent carnes nocte illa assas igni, et azymos panes cum lactucis agrestibus.<a href='#FN108'>§</a> <span class="Versetto" id="EX12_9">9&#160;</span>Non comedetis ex eo crudum quid, nec coctum aqua, sed tantum assum igni: caput cum pedibus ejus et intestinis vorabitis.<a href='#FN109'>**</a> <span class="Versetto" id="EX12_10">10&#160;</span>Nec remanebit quidquam ex eo usque mane; si quid residuum fuerit, igne comburetis. <span class="Versetto" id="EX12_11">11&#160;</span>Sic autem comedetis illum: renes vestros accingetis, et calceamenta habebitis in pedibus, tenentes baculos in manibus, et comedetis festinanter: est enim Phase (id est, transitus) Domini. <span class="Versetto" id="EX12_12">12&#160;</span>Et transibo per terram Ægypti nocte illa, percutiamque omne primogenitum in terra Ægypti ab homine usque ad pecus: et in cunctis diis Ægypti faciam judicia. Ego Dominus.<a href='#FN110'>††</a> <span class="Versetto" id="EX12_13">13&#160;</span>Erit autem sanguis vobis in signum in ædibus in quibus eritis: et videbo sanguinem, et transibo vos: nec erit in vobis plaga disperdens quando percussero terram Ægypti. <span class="Versetto" id="EX12_14">14&#160;</span>Habebitis autem hunc diem in monimentum: et celebrabitis eam solemnem Domino in generationibus vestris cultu sempiterno.<a href='#FN111'>‡‡</a> <span class="Versetto" id="EX12_15">15&#160;</span>Septem diebus azyma comedetis: in die primo non erit fermentum in domibus vestris: quicumque comederit fermentatum, peribit anima illa de Israël, a primo die usque ad diem septimum. <span class="Versetto" id="EX12_16">16&#160;</span>Dies prima erit sancta atque solemnis, et dies septima eadem festivitate venerabilis: nihil operis facietis in eis, exceptis his, quæ ad vescendum pertinent. <span class="Versetto" id="EX12_17">17&#160;</span>Et observabitis azyma: in eadem enim ipsa die educam exercitum vestrum de terra Ægypti, et custodietis diem istum in generationes vestras ritu perpetuo. <span class="Versetto" id="EX12_18">18&#160;</span>Primo mense, quartadecima die mensis ad vesperam, comedetis azyma usque ad diem vigesimam primam ejusdem mensis ad vesperam.<a href='#FN112'>§§</a> <span class="Versetto" id="EX12_19">19&#160;</span>Septem diebus fermentum non invenietur in domibus vestris: qui comederit fermentatum, peribit anima ejus de cœtu Israël, tam de advenis quam de indigenis terræ. <span class="Versetto" id="EX12_20">20&#160;</span>Omne fermentatum non comedetis: in cunctis habitaculis vestris edetis azyma. <span class="Versetto" id="EX12_21">21&#160;</span>Vocavit autem Moyses omnes seniores filiorum Israël, et dixit ad eos: Ite tollentes animal per familias vestras, et immolate Phase.<a href='#FN113'>***</a> <span class="Versetto" id="EX12_22">22&#160;</span>Fasciculumque hyssopi tingite in sanguine qui est in limine, et aspergite ex eo superliminare, et utrumque postem: nullus vestrum egrediatur ostium domus suæ usque mane.<a href='#FN114'>†††</a> <span class="Versetto" id="EX12_23">23&#160;</span>Transibit enim Dominus percutiens Ægyptios: cumque viderit sanguinem in superliminari, et in utroque poste, transcendet ostium domus, et non sinet percussorem ingredi domos vestras et lædere.<a href='#FN115'>‡‡‡</a> <span class="Versetto" id="EX12_24">24&#160;</span>Custodi verbum istud legitimum tibi et filiis tuis usque in æternum. <span class="Versetto" id="EX12_25">25&#160;</span>Cumque introieritis terram, quam Dominus daturus est vobis ut pollicitus est, observabitis cæremonias istas. <span class="Versetto" id="EX12_26">26&#160;</span>Et cum dixerint vobis filii vestri: Quæ est ista religio? <span class="Versetto" id="EX12_27">27&#160;</span>Dicetis eis: Victima transitus Domini est, quando transivit super domos filiorum Israël in Ægypto, percutiens Ægyptios, et domos nostras liberans. Incurvatusque populus adoravit. <span class="Versetto" id="EX12_28">28&#160;</span>Et egressi filii Israël fecerunt sicut præceperat Dominus Moysi et Aaron. <span class="Versetto" id="EX12_29">29&#160;</span>Factum est autem in noctis medio, percussit Dominus omne primogenitum in terra Ægypti, a primogenito Pharaonis, qui in solio ejus sedebat, usque ad primogenitum captivæ quæ erat in carcere, et omne primogenitum jumentorum. <span class="Versetto" id="EX12_30">30&#160;</span>Surrexitque Pharao nocte, et omnes servi ejus, cunctaque Ægyptus: et ortus est clamor magnus in Ægypto: neque enim erat domus in qua non jaceret mortuus.<a href='#FN116'>§§§</a> <span class="Versetto" id="EX12_31">31&#160;</span>Vocatisque Pharao Moyse et Aaron nocte, ait: Surgite et egredimini a populo meo, vos et filii Israël: ite, immolate Domino sicut dicitis. <span class="Versetto" id="EX12_32">32&#160;</span>Oves vestras et armenta assumite ut petieratis, et abeuntes benedicite mihi. <span class="Versetto" id="EX12_33">33&#160;</span>Urgebantque Ægyptii populum de terra exire velociter, dicentes: Omnes moriemur. <span class="Versetto" id="EX12_34">34&#160;</span>Tulit igitur populus conspersam farinam antequam fermentaretur: et ligans in palliis, posuit super humeros suos.<a href='#FN117'>*</a> <span class="Versetto" id="EX12_35">35&#160;</span>Feceruntque filii Israël sicut præceperat Moyses: et petierunt ab Ægyptiis vasa argentea et aurea, vestemque plurimam.<a href='#FN118'>†</a> <span class="Versetto" id="EX12_36">36&#160;</span>Dominus autem dedit gratiam populo coram Ægyptiis ut commodarent eis: et spoliaverunt Ægyptios. <span class="Versetto" id="EX12_37">37&#160;</span>Profectique sunt filii Israël de Ramesse in Socoth, sexcenta fere millia peditum virorum, absque parvulis.<a href='#FN119'>‡</a> <span class="Versetto" id="EX12_38">38&#160;</span>Sed et vulgus promiscuum innumerabile ascendit cum eis, oves et armenta et animantia diversi generis multa nimis. <span class="Versetto" id="EX12_39">39&#160;</span>Coxeruntque farinam, quam dudum de Ægypto conspersam tulerant: et fecerunt subcinericios panes azymos: neque enim poterant fermentari, cogentibus exire Ægyptiis, et nullam facere sinentibus moram: nec pulmenti quidquam occurrerat præparare. <span class="Versetto" id="EX12_40">40&#160;</span>Habitatio autem filiorum Israël qua manserunt in Ægypto, fuit quadringentorum triginta annorum. <span class="Versetto" id="EX12_41">41&#160;</span>Quibus expletis, eadem die egressus est omnis exercitus Domini de terra Ægypti. <span class="Versetto" id="EX12_42">42&#160;</span>Nox ista est observabilis Domini, quando eduxit eos de terra Ægypti: hanc observare debent omnes filii Israël in generationibus suis. <span class="Versetto" id="EX12_43">43&#160;</span>Dixitque Dominus ad Moysen et Aaron: Hæc est religio Phase: omnis alienigena non comedet ex eo. <span class="Versetto" id="EX12_44">44&#160;</span>Omnis autem servus emptitius circumcidetur, et sic comedet. <span class="Versetto" id="EX12_45">45&#160;</span>Advena et mercenarius non edent ex eo. <span class="Versetto" id="EX12_46">46&#160;</span>In una domo comedetur, nec efferetis de carnibus ejus foras, nec os illius confringetis.<a href='#FN120'>§</a> <span class="Versetto" id="EX12_47">47&#160;</span>Omnis cœtus filiorum Israël faciet illud. <span class="Versetto" id="EX12_48">48&#160;</span>Quod si quis peregrinorum in vestram voluerit transire coloniam, et facere Phase Domini, circumcidetur prius omne masculinum ejus, et tunc rite celebrabit: eritque sicut indigena terræ: si quis autem circumcisus non fuerit, non vescetur ex eo. <span class="Versetto" id="EX12_49">49&#160;</span>Eadem lex erit indigenæ et colono qui peregrinatur apud vos. <span class="Versetto" id="EX12_50">50&#160;</span>Feceruntque omnes filii Israël sicut præceperat Dominus Moysi et Aaron. <span class="Versetto" id="EX12_51">51&#160;</span>Et eadem die eduxit Dominus filios Israël de terra Ægypti per turmas suas.</p>

  <p class='pT4' id='EX13_0'>13</p>

  <p class='Normale'><span class="Versetto" id="EX13_1">1&#160;</span>Locutusque est Dominus ad Moysen, dicens: <span class="Versetto" id="EX13_2">2&#160;</span>Sanctifica mihi omne primogenitum quod aperit vulvam in filiis Israël, tam de hominibus quam de jumentis: mea sunt enim omnia.<a href='#FN121'>*</a> <span class="Versetto" id="EX13_3">3&#160;</span>Et ait Moyses ad populum: Mementote diei hujus in qua egressi estis de Ægypto et de domo servitutis, quoniam in manu forti eduxit vos Dominus de loco isto: ut non comedatis fermentatum panem. <span class="Versetto" id="EX13_4">4&#160;</span>Hodie egredimini mense novarum frugum. <span class="Versetto" id="EX13_5">5&#160;</span>Cumque introduxerit te Dominus in terram Chananæi, et Hethæi, et Amorrhæi, et Hevæi, et Jebusæi, quam juravit patribus tuis ut daret tibi, terram fluentem lacte et melle, celebrabis hunc morem sacrorum mense isto. <span class="Versetto" id="EX13_6">6&#160;</span>Septem diebus vesceris azymis: et in die septimo erit solemnitas Domini. <span class="Versetto" id="EX13_7">7&#160;</span>Azyma comedetis septem diebus: non apparebit apud te aliquid fermentatum, nec in cunctis finibus tuis. <span class="Versetto" id="EX13_8">8&#160;</span>Narrabisque filio tuo in die illo, dicens: Hoc est quod fecit mihi Dominus quando egressus sum de Ægypto. <span class="Versetto" id="EX13_9">9&#160;</span>Et erit quasi signum in manu tua, et quasi monimentum ante oculos tuos: et ut lex Domini semper sit in ore tuo, in manu enim forti eduxit te Dominus de Ægypto.<a href='#FN122'>†</a> <span class="Versetto" id="EX13_10">10&#160;</span>Custodies hujuscemodi cultum statuto tempore a diebus in dies. <span class="Versetto" id="EX13_11">11&#160;</span>Cumque introduxerit te Dominus in terram Chananæi, sicut juravit tibi et patribus tuis, et dederit tibi eam: <span class="Versetto" id="EX13_12">12&#160;</span>separabis omne quod aperit vulvam Domino, et quod primitivum est in pecoribus tuis: quidquid habueris masculini sexus, consecrabis Domino. <span class="Versetto" id="EX13_13">13&#160;</span>Primogenitum asini mutabis ove: quod si non redemeris, interficies. Omne autem primogenitum hominis de filiis tuis, pretio redimes.<a href='#FN123'>‡</a> <span class="Versetto" id="EX13_14">14&#160;</span>Cumque interrogaverit te filius tuus cras, dicens: Quid est hoc? respondebis ei: In manu forti eduxit nos Dominus de terra Ægypti, de domo servitutis. <span class="Versetto" id="EX13_15">15&#160;</span>Nam cum induratus esset Pharao, et nollet nos dimittere, occidit Dominus omne primogenitum in terra Ægypti, a primogenito hominis usque ad primogenitum jumentorum: idcirco immolo Domino omne quod aperit vulvam masculini sexus, et omnia primogenita filiorum meorum redimo. <span class="Versetto" id="EX13_16">16&#160;</span>Erit igitur quasi signum in manu tua, et quasi appensum quid, ob recordationem, inter oculos tuos: eo quod in manu forti eduxit nos Dominus de Ægypto.<a href='#FN124'>§</a> <span class="Versetto" id="EX13_17">17&#160;</span>Igitur cum emisisset Pharao populum, non eos duxit Deus per viam terræ Philisthiim quæ vicina est: reputans ne forte pœniteret eum, si vidisset adversum se bella consurgere, et reverteretur in Ægyptum.<a href='#FN125'>**</a> <span class="Versetto" id="EX13_18">18&#160;</span>Sed circumduxit per viam deserti, quæ est juxta mare Rubrum: et armati ascenderunt filii Israël de terra Ægypti.<a href='#FN126'>††</a> <span class="Versetto" id="EX13_19">19&#160;</span>Tulit quoque Moyses ossa Joseph secum: eo quod adjurasset filios Israël, dicens: Visitabit vos Deus; efferte ossa mea hinc vobiscum. <span class="Versetto" id="EX13_20">20&#160;</span>Profectique de Socoth castrametati sunt in Etham, in extremis finibus solitudinis. <span class="Versetto" id="EX13_21">21&#160;</span>Dominus autem præcedebat eos ad ostendendam viam per diem in columna nubis, et per noctem in columna ignis: ut dux esset itineris utroque tempore.<a href='#FN127'>‡‡</a> <span class="Versetto" id="EX13_22">22&#160;</span>Numquam defuit columna nubis per diem, nec columna ignis per noctem, coram populo.</p>

  <p class='pT4' id='EX14_0'>14</p>

  <p class='Normale'><span class="Versetto" id="EX14_1">1&#160;</span>Locutus est autem Dominus ad Moysen, dicens: <span class="Versetto" id="EX14_2">2&#160;</span>Loquere filiis Israël: Reversi castrametentur e regione Phihahiroth, quæ est inter Magdalum et mare contra Beelsephon: in conspectu ejus castra ponetis super mare.<a href='#FN128'>*</a> <span class="Versetto" id="EX14_3">3&#160;</span>Dicturusque est Pharao super filiis Israël: Coarctati sunt in terra; conclusit eos desertum. <span class="Versetto" id="EX14_4">4&#160;</span>Et indurabo cor ejus, ac persequetur vos: et glorificabor in Pharaone, et in omni exercitu ejus; scientque Ægyptii quia ego sum Dominus. Feceruntque ita. <span class="Versetto" id="EX14_5">5&#160;</span>Et nuntiatum est regi Ægyptiorum quod fugisset populus: immutatumque est cor Pharaonis et servorum ejus super populo, et dixerunt: Quid voluimus facere ut dimitteremus Israël, ne serviret nobis? <span class="Versetto" id="EX14_6">6&#160;</span>Junxit ergo currum, et omnem populum suum assumpsit secum. <span class="Versetto" id="EX14_7">7&#160;</span>Tulitque sexcentos currus electos, et quidquid in Ægypto curruum fuit: et duces totius exercitus. <span class="Versetto" id="EX14_8">8&#160;</span>Induravitque Dominus cor Pharaonis regis Ægypti, et persecutus est filios Israël: at illi egressi sunt in manu excelsa. <span class="Versetto" id="EX14_9">9&#160;</span>Cumque persequerentur Ægyptii vestigia præcedentium, repererunt eos in castris super mare: omnis equitatus et currus Pharaonis, et universus exercitus, erant in Phihahiroth contra Beelsephon. <span class="Versetto" id="EX14_10">10&#160;</span>Cumque appropinquasset Pharao, levantes filii Israël oculos, viderunt Ægyptios post se, et timuerunt valde: clamaveruntque ad Dominum, <span class="Versetto" id="EX14_11">11&#160;</span>et dixerunt ad Moysen: Forsitan non erant sepulchra in Ægypto, ideo tulisti nos ut moreremur in solitudine: quid hoc facere voluisti, ut educeres nos ex Ægypto?<a href='#FN129'>†</a> <span class="Versetto" id="EX14_12">12&#160;</span>nonne iste est sermo, quem loquebamur ad te in Ægypto, dicentes: Recede a nobis, ut serviamus Ægyptiis? multo enim melius erat servire eis, quam mori in solitudine. <span class="Versetto" id="EX14_13">13&#160;</span>Et ait Moyses ad populum: Nolite timere: state, et videte magnalia Domini quæ facturus est hodie: Ægyptios enim, quos nunc videtis, nequaquam ultra videbitis usque in sempiternum.<a href='#FN130'>‡</a> <span class="Versetto" id="EX14_14">14&#160;</span>Dominus pugnabit pro vobis, et vos tacebitis. <span class="Versetto" id="EX14_15">15&#160;</span>Dixitque Dominus ad Moysen: Quid clamas ad me? loquere filiis Israël ut proficiscantur.<a href='#FN131'>§</a> <span class="Versetto" id="EX14_16">16&#160;</span>Tu autem eleva virgam tuam, et extende manum tuam super mare, et divide illud: ut gradiantur filii Israël in medio mari per siccum. <span class="Versetto" id="EX14_17">17&#160;</span>Ego autem indurabo cor Ægyptiorum ut persequantur vos: et glorificabor in Pharaone, et in omni exercitu ejus, et in curribus et in equitibus illius. <span class="Versetto" id="EX14_18">18&#160;</span>Et scient Ægyptii quia ego sum Dominus cum glorificatus fuero in Pharaone, et in curribus atque in equitibus ejus. <span class="Versetto" id="EX14_19">19&#160;</span>Tollensque se angelus Dei, qui præcedebat castra Israël, abiit post eos: et cum eo pariter columna nubis, priora dimittens, post tergum<a href='#FN132'>**</a> <span class="Versetto" id="EX14_20">20&#160;</span>stetit, inter castra Ægyptiorum et castra Israël: et erat nubes tenebrosa, et illuminans noctem, ita ut ad se invicem toto noctis tempore accedere non valerent. <span class="Versetto" id="EX14_21">21&#160;</span>Cumque extendisset Moyses manum super mare, abstulit illud Dominus flante vento vehementi et urente tota nocte, et vertit in siccum: divisaque est aqua.<a href='#FN133'>††</a> <span class="Versetto" id="EX14_22">22&#160;</span>Et ingressi sunt filii Israël per medium sicci maris: erat enim aqua quasi murus a dextra eorum et læva. <span class="Versetto" id="EX14_23">23&#160;</span>Persequentesque Ægyptii ingressi sunt post eos, et omnis equitatus Pharaonis, currus ejus et equites per medium maris. <span class="Versetto" id="EX14_24">24&#160;</span>Jamque advenerat vigilia matutina, et ecce respiciens Dominus super castra Ægyptiorum per columnam ignis et nubis, interfecit exercitum eorum, <span class="Versetto" id="EX14_25">25&#160;</span>et subvertit rotas curruum, ferebanturque in profundum. Dixerunt ergo Ægyptii: Fugiamus Israëlem: Dominus enim pugnat pro eis contra nos. <span class="Versetto" id="EX14_26">26&#160;</span>Et ait Dominus ad Moysen: Extende manum tuam super mare, ut revertantur aquæ ad Ægyptios super currus et equites eorum. <span class="Versetto" id="EX14_27">27&#160;</span>Cumque extendisset Moyses manum contra mare, reversum est primo diluculo ad priorem locum: fugientibusque Ægyptiis occurrerunt aquæ, et involvit eos Dominus in mediis fluctibus. <span class="Versetto" id="EX14_28">28&#160;</span>Reversæque sunt aquæ, et operuerunt currus et equites cuncti exercitus Pharaonis, qui sequentes ingressi fuerant mare: nec unus quidem superfuit ex eis. <span class="Versetto" id="EX14_29">29&#160;</span>Filii autem Israël perrexerunt per medium sicci maris, et aquæ eis erant quasi pro muro a dextris et a sinistris: <span class="Versetto" id="EX14_30">30&#160;</span>liberavitque Dominus in die illa Israël de manu Ægyptiorum. <span class="Versetto" id="EX14_31">31&#160;</span>Et viderunt Ægyptios mortuos super littus maris, et manum magnam quam exercuerat Dominus contra eos: timuitque populus Dominum, et crediderunt Domino, et Moysi servo ejus.</p>

  <p class='pT4' id='EX15_0'>15</p>

  <p class='Normale'><span class="Versetto" id="EX15_1">1&#160;</span>Tunc cecinit Moyses et filii Israël carmen hoc Domino, et dixerunt: [Cantemus Domino: gloriose enim magnificatus est, equum et ascensorem dejecit in mare.<a href='#FN134'>*</a> <span class="Versetto" id="EX15_2">2&#160;</span>Fortitudo mea, et laus mea Dominus, et factus est mihi in salutem: iste Deus meus, et glorificabo eum: Deus patris mei, et exaltabo eum.<a href='#FN135'>†</a> <span class="Versetto" id="EX15_3">3&#160;</span>Dominus quasi vir pugnator, Omnipotens nomen ejus,<a href='#FN136'>‡</a> <span class="Versetto" id="EX15_4">4&#160;</span>currus Pharaonis et exercitum ejus projecit in mare: electi principes ejus submersi sunt in mari Rubro. <span class="Versetto" id="EX15_5">5&#160;</span>Abyssi operuerunt eos; descenderunt in profundum quasi lapis.<a href='#FN137'>§</a> <span class="Versetto" id="EX15_6">6&#160;</span>Dextera tua, Domine, magnificata est in fortitudine: dextera tua, Domine, percussit inimicum. <span class="Versetto" id="EX15_7">7&#160;</span>Et in multitudine gloriæ tuæ deposuisti adversarios tuos: misisti iram tuam, quæ devoravit eos sicut stipulam.<a href='#FN138'>**</a> <span class="Versetto" id="EX15_8">8&#160;</span>Et in spiritu furoris tui congregatæ sunt aquæ: stetit unda fluens, congregata sunt abyssi in medio mari. <span class="Versetto" id="EX15_9">9&#160;</span>Dixit inimicus: Persequar et comprehendam, dividam spolia, implebitur anima mea: evaginabo gladium meum, interficiet eos manus mea. <span class="Versetto" id="EX15_10">10&#160;</span>Flavit spiritus tuus, et operuit eos mare: submersi sunt quasi plumbum in aquis vehementibus. <span class="Versetto" id="EX15_11">11&#160;</span>Quis similis tui in fortibus, Domine? quis similis tui, magnificus in sanctitate, terribilis atque laudabilis, faciens mirabilia?<a href='#FN139'>††</a> <span class="Versetto" id="EX15_12">12&#160;</span>Extendisti manum tuam, et devoravit eos terra.<a href='#FN140'>‡‡</a> <span class="Versetto" id="EX15_13">13&#160;</span>Dux fuisti in misericordia tua populo quem redemisti: et portasti eum in fortitudine tua, ad habitaculum sanctum tuum. <span class="Versetto" id="EX15_14">14&#160;</span>Ascenderunt populi, et irati sunt: dolores obtinuerunt habitatores Philisthiim.<a href='#FN141'>§§</a> <span class="Versetto" id="EX15_15">15&#160;</span>Tunc conturbati sunt principes Edom, robustos Moab obtinuit tremor: obriguerunt omnes habitatores Chanaan.<a href='#FN142'>***</a> <span class="Versetto" id="EX15_16">16&#160;</span>Irruat super eos formido et pavor, in magnitudine brachii tui: fiant immobiles quasi lapis, donec pertranseat populus tuus, Domine, donec pertranseat populus tuus iste, quem possedisti. <span class="Versetto" id="EX15_17">17&#160;</span>Introduces eos, et plantabis in monte hæreditatis tuæ, firmissimo habitaculo tuo quod operatus es, Domine: sanctuarium tuum, Domine, quod firmaverunt manus tuæ.<a href='#FN143'>†††</a> <span class="Versetto" id="EX15_18">18&#160;</span>Dominus regnabit in æternum et ultra.<a href='#FN144'>‡‡‡</a> <span class="Versetto" id="EX15_19">19&#160;</span>Ingressus est enim eques Pharao cum curribus et equitibus ejus in mare: et reduxit super eos Dominus aquas maris: filii autem Israël ambulaverunt per siccum in medio ejus.]<a href='#FN145'>§§§</a> <span class="Versetto" id="EX15_20">20&#160;</span>Sumpsit ergo Maria prophetissa, soror Aaron, tympanum in manu sua: egressæque sunt omnes mulieres post eam cum tympanis et choris,<a href='#FN146'>*</a> <span class="Versetto" id="EX15_21">21&#160;</span>quibus præcinebat, dicens: [Cantemus Domino, gloriose enim magnificatus est: equum et ascensorem ejus dejecit in mare.] <span class="Versetto" id="EX15_22">22&#160;</span>Tulit autem Moyses Israël de mari Rubro, et egressi sunt in desertum Sur: ambulaveruntque tribus diebus per solitudinem, et non inveniebant aquam.<a href='#FN147'>†</a> <span class="Versetto" id="EX15_23">23&#160;</span>Et venerunt in Mara, nec poterant bibere aquas de Mara, eo quod essent amaræ: unde et congruum loco nomen imposuit, vocans illum Mara, id est, amaritudinem.<a href='#FN148'>‡</a> <span class="Versetto" id="EX15_24">24&#160;</span>Et murmuravit populus contra Moysen, dicens: Quid bibemus? <span class="Versetto" id="EX15_25">25&#160;</span>At ille clamavit ad Dominum, qui ostendit ei lignum: quod cum misisset in aquas, in dulcedinem versæ sunt: ibi constituit ei præcepta, atque judicia, et ibi tentavit eum,<a href='#FN149'>§</a> <span class="Versetto" id="EX15_26">26&#160;</span>dicens: Si audieris vocem Domini Dei tui, et quod rectum est coram eo feceris, et obedieris mandatis ejus, custodierisque omnia præcepta illius, cunctum languorem, quem posui in Ægypto, non inducam super te: ego enim Dominus sanator tuus. <span class="Versetto" id="EX15_27">27&#160;</span>Venerunt autem in Elim filii Israël, ubi erant duodecim fontes aquarum, et septuaginta palmæ: et castrametati sunt juxta aquas.</p>

  <p class='pT4' id='EX16_0'>16</p>

  <p class='Normale'><span class="Versetto" id="EX16_1">1&#160;</span>Profectique sunt de Elim, et venit omnis multitudo filiorum Israël in desertum Sin, quod est inter Elim et Sinai, quintodecimo die mensis secundi, postquam egressi sunt de terra Ægypti. <span class="Versetto" id="EX16_2">2&#160;</span>Et murmuravit omnis congregatio filiorum Israël contra Moysen et Aaron in solitudine.<a href='#FN150'>*</a> <span class="Versetto" id="EX16_3">3&#160;</span>Dixeruntque filii Israël ad eos: Utinam mortui essemus per manum Domini in terra Ægypti, quando sedebamus super ollas carnium, et comedebamus panem in saturitate: cur eduxistis nos in desertum istud, ut occideretis omnem multitudinem fame?<a href='#FN151'>†</a> <span class="Versetto" id="EX16_4">4&#160;</span>Dixit autem Dominus ad Moysen: Ecce ego pluam vobis panes de cælo: egrediatur populus, et colligat quæ sufficiunt per singulos dies: ut tentem eum utrum ambulet in lege mea, an non.<a href='#FN152'>‡</a> <span class="Versetto" id="EX16_5">5&#160;</span>Die autem sexto parent quod inferant: et sit duplum quam colligere solebant per singulos dies.<a href='#FN153'>§</a> <span class="Versetto" id="EX16_6">6&#160;</span>Dixeruntque Moyses et Aaron ad omnes filios Israël: Vespere scietis quod Dominus eduxerit vos de terra Ægypti,<a href='#FN154'>**</a> <span class="Versetto" id="EX16_7">7&#160;</span>et mane videbitis gloriam Domini: audivit enim murmur vestrum contra Dominum: nos vero quid sumus, quia mussitastis contra nos?<a href='#FN155'>††</a> <span class="Versetto" id="EX16_8">8&#160;</span>Et ait Moyses: Dabit vobis Dominus vespere carnes edere, et mane panes in saturitate: eo quod audierit murmurationes vestras quibus murmurati estis contra eum: nos enim quid sumus? nec contra nos est murmur vestrum, sed contra Dominum. <span class="Versetto" id="EX16_9">9&#160;</span>Dixit quoque Moyses ad Aaron: Dic universæ congregationi filiorum Israël: Accedite coram Domino: audivit enim murmur vestrum. <span class="Versetto" id="EX16_10">10&#160;</span>Cumque loqueretur Aaron ad omnem cœtum filiorum Israël, respexerunt ad solitudinem: et ecce gloria Domini apparuit in nube. <span class="Versetto" id="EX16_11">11&#160;</span>Locutus est autem Dominus ad Moysen, dicens: <span class="Versetto" id="EX16_12">12&#160;</span>Audivi murmurationes filiorum Israël. Loquere ad eos: Vespere comedetis carnes, et mane saturabimini panibus: scietisque quod ego sum Dominus Deus vester.<a href='#FN156'>‡‡</a> <span class="Versetto" id="EX16_13">13&#160;</span>Factum est ergo vespere, et ascendens coturnix, cooperuit castra: mane quoque ros jacuit per circuitum castrorum. <span class="Versetto" id="EX16_14">14&#160;</span>Cumque operuisset superficiem terræ, apparuit in solitudine minutum, et quasi pilo tusum in similitudinem pruinæ super terram.<a href='#FN157'>§§</a> <span class="Versetto" id="EX16_15">15&#160;</span>Quod cum vidissent filii Israël, dixerunt ad invicem: Manhu? quod significat: Quid est hoc? ignorabant enim quid esset. Quibus ait Moyses: Iste est panis quem Dominus dedit vobis ad vescendum.<a href='#FN158'>***</a> <span class="Versetto" id="EX16_16">16&#160;</span>Hic est sermo, quem præcepit Dominus: Colligat unusquisque ex eo quantum sufficit ad vescendum: gomor per singula capita, juxta numerum animarum vestrarum quæ habitant in tabernaculo sic tolletis.<a href='#FN159'>†††</a> <span class="Versetto" id="EX16_17">17&#160;</span>Feceruntque ita filii Israël: et collegerunt, alius plus, alius minus. <span class="Versetto" id="EX16_18">18&#160;</span>Et mensi sunt ad mensuram gomor: nec qui plus collegerat, habuit amplius: nec qui minus paraverat, reperit minus: sed singuli juxta id quod edere poterant, congregaverunt.<a href='#FN160'>‡‡‡</a> <span class="Versetto" id="EX16_19">19&#160;</span>Dixitque Moyses ad eos: Nullus relinquat ex eo in mane. <span class="Versetto" id="EX16_20">20&#160;</span>Qui non audierunt eum, sed dimiserunt quidam ex eis usque mane, et scatere cœpit vermibus, atque computruit: et iratus est contra eos Moyses.<a href='#FN161'>§§§</a> <span class="Versetto" id="EX16_21">21&#160;</span>Colligebant autem mane singuli, quantum sufficere poterat ad vescendum: cumque incaluisset sol, liquefiebat.<a href='#FN162'>*</a> <span class="Versetto" id="EX16_22">22&#160;</span>In die autem sexta collegerunt cibos duplices, id est, duo gomor per singulos homines: venerunt autem omnes principes multitudinis, et narraverunt Moysi.<a href='#FN163'>†</a> <span class="Versetto" id="EX16_23">23&#160;</span>Qui ait eis: Hoc est quod locutus est Dominus: Requies sabbati sanctificata est Domino cras: quodcumque operandum est, facite, et quæ coquenda sunt coquite: quidquid autem reliquum fuerit, reponite usque in mane.<a href='#FN164'>‡</a> <span class="Versetto" id="EX16_24">24&#160;</span>Feceruntque ita ut præceperat Moyses, et non computruit, neque vermis inventus est in eo. <span class="Versetto" id="EX16_25">25&#160;</span>Dixitque Moyses: Comedite illud hodie, quia sabbatum est Domini: non invenietur hodie in agro. <span class="Versetto" id="EX16_26">26&#160;</span>Sex diebus colligite: in die autem septimo sabbatum est Domini, idcirco non invenietur. <span class="Versetto" id="EX16_27">27&#160;</span>Venitque septima dies: et egressi de populo ut colligerent, non invenerunt. <span class="Versetto" id="EX16_28">28&#160;</span>Dixit autem Dominus ad Moysen: Usquequo non vultis custodire mandata mea et legem meam? <span class="Versetto" id="EX16_29">29&#160;</span>videte quod Dominus dederit vobis sabbatum, et propter hoc die sexta tribuit vobis cibos duplices: maneat unusquisque apud semetipsum; nullus egrediatur de loco suo die septimo. <span class="Versetto" id="EX16_30">30&#160;</span>Et sabbatizavit populus die septimo. <span class="Versetto" id="EX16_31">31&#160;</span>Appellavitque domus Israël nomen ejus Man: quod erat quasi semen coriandri album, gustusque ejus quasi similæ cum melle. <span class="Versetto" id="EX16_32">32&#160;</span>Dixit autem Moyses: Iste est sermo, quem præcepit Dominus: Imple gomor ex eo, et custodiatur in futuras retro generationes: ut noverint panem, quo alui vos in solitudine, quando educti estis de terra Ægypti. <span class="Versetto" id="EX16_33">33&#160;</span>Dixitque Moyses ad Aaron: Sume vas unum, et mitte ibi man, quantum potest capere gomor, et repone coram Domino ad servandum in generationes vestras,<a href='#FN165'>§</a> <span class="Versetto" id="EX16_34">34&#160;</span>sicut præcepit Dominus Moysi. Posuitque illud Aaron in tabernaculo reservandum. <span class="Versetto" id="EX16_35">35&#160;</span>Filii autem Israël comederunt man quadraginta annis, donec venirent in terram habitabilem: hoc cibo aliti sunt, usquequo tangerent fines terræ Chanaan.<a href='#FN166'>**</a> <span class="Versetto" id="EX16_36">36&#160;</span>Gomor autem decima pars est ephi.</p>

  <p class='pT4' id='EX17_0'>17</p>

  <p class='Normale'><span class="Versetto" id="EX17_1">1&#160;</span>Igitur profecta omnis multitudo filiorum Israël de deserto Sin per mansiones suas, juxta sermonem Domini, castrametati sunt in Raphidim, ubi non erat aqua ad bibendum populo.<a href='#FN167'>*</a> <span class="Versetto" id="EX17_2">2&#160;</span>Qui jurgatus contra Moysen, ait: Da nobis aquam, ut bibamus. Quibus respondit Moyses: Quid jurgamini contra me? cur tentatis Dominum? <span class="Versetto" id="EX17_3">3&#160;</span>Sitivit ergo ibi populus præ aquæ penuria, et murmuravit contra Moysen, dicens: Cur fecisti nos exire de Ægypto, ut occideres nos, et liberos nostros, ac jumenta siti?<a href='#FN168'>†</a> <span class="Versetto" id="EX17_4">4&#160;</span>Clamavit autem Moyses ad Dominum, dicens: Quid faciam populo huic? adhuc paululum, et lapidabit me. <span class="Versetto" id="EX17_5">5&#160;</span>Et ait Dominus ad Moysen: Antecede populum, et sume tecum de senioribus Israël: et virgam qua percussisti fluvium, tolle in manu tua, et vade.<a href='#FN169'>‡</a> <span class="Versetto" id="EX17_6">6&#160;</span>En ego stabo ibi coram te, supra petram Horeb: percutiesque petram, et exibit ex ea aqua, ut bibat populus. Fecit Moyses ita coram senioribus Israël:<a href='#FN170'>§</a> <span class="Versetto" id="EX17_7">7&#160;</span>et vocavit nomen loci illius, Tentatio, propter jurgium filiorum Israël, et quia tentaverunt Dominum, dicentes: Estne Dominus in nobis, an non? <span class="Versetto" id="EX17_8">8&#160;</span>Venit autem Amalec, et pugnabat contra Israël in Raphidim.<a href='#FN171'>**</a> <span class="Versetto" id="EX17_9">9&#160;</span>Dixitque Moyses ad Josue: Elige viros: et egressus, pugna contra Amalec: cras ego stabo in vertice collis, habens virgam Dei in manu mea.<a href='#FN172'>††</a> <span class="Versetto" id="EX17_10">10&#160;</span>Fecit Josue ut locutus erat Moyses, et pugnavit contra Amalec: Moyses autem et Aaron et Hur ascenderunt super verticem collis. <span class="Versetto" id="EX17_11">11&#160;</span>Cumque levaret Moyses manus, vincebat Israël: sin autem paululum remisisset, superabat Amalec.<a href='#FN173'>‡‡</a> <span class="Versetto" id="EX17_12">12&#160;</span>Manus autem Moysi erant graves: sumentes igitur lapidem, posuerunt subter eum, in quo sedit: Aaron autem et Hur sustentabant manus ejus ex utraque parte. Et factum est ut manus illius non lassarentur usque ad occasum solis.<a href='#FN174'>§§</a> <span class="Versetto" id="EX17_13">13&#160;</span>Fugavitque Josue Amalec, et populum ejus in ore gladii. <span class="Versetto" id="EX17_14">14&#160;</span>Dixit autem Dominus ad Moysen: Scribe hoc ob monimentum in libro, et trade auribus Josue: delebo enim memoriam Amalec sub cælo.<a href='#FN175'>***</a> <span class="Versetto" id="EX17_15">15&#160;</span>Ædificavitque Moyses altare: et vocavit nomen ejus, Dominus exaltatio mea, dicens:<a href='#FN176'>†††</a> <span class="Versetto" id="EX17_16">16&#160;</span>Quia manus solii Domini, et bellum Domini erit contra Amalec, a generatione in generationem.</p>

  <p class='pT4' id='EX18_0'>18</p>

  <p class='Normale'><span class="Versetto" id="EX18_1">1&#160;</span>Cumque audisset Jethro, sacerdos Madian, cognatus Moysi, omnia quæ fecerat Deus Moysi, et Israëli populo suo, et quod eduxisset Dominus Israël de Ægypto,<a href='#FN177'>*</a> <span class="Versetto" id="EX18_2">2&#160;</span>tulit Sephoram uxorem Moysi quam remiserat, <span class="Versetto" id="EX18_3">3&#160;</span>et duos filios ejus: quorum unus vocabatur Gersam, dicente patre: Advena fui in terra aliena; <span class="Versetto" id="EX18_4">4&#160;</span>alter vero Eliezer: Deus enim, ait, patris mei adjutor meus, et eruit me de gladio Pharaonis. <span class="Versetto" id="EX18_5">5&#160;</span>Venit ergo Jethro cognatus Moysi, et filii ejus, et uxor ejus ad Moysen in desertum, ubi erat castrametatus juxta montem Dei.<a href='#FN178'>†</a> <span class="Versetto" id="EX18_6">6&#160;</span>Et mandavit Moysi, dicens: Ego Jethro cognatus tuus venio ad te, et uxor tua, et duo filii cum ea. <span class="Versetto" id="EX18_7">7&#160;</span>Qui egressus in occursum cognati sui, adoravit, et osculatus est eum: salutaveruntque se mutuo verbis pacificis. Cumque intrasset tabernaculum, <span class="Versetto" id="EX18_8">8&#160;</span>narravit Moyses cognato suo cuncta quæ fecerat Dominus Pharaoni et Ægyptiis propter Israël: universumque laborem, qui accidisset eis in itinere, et quod liberaverat eos Dominus. <span class="Versetto" id="EX18_9">9&#160;</span>Lætatusque est Jethro super omnibus bonis, quæ fecerat Dominus Israëli, eo quod eruisset eum de manu Ægyptiorum. <span class="Versetto" id="EX18_10">10&#160;</span>Et ait: Benedictus Dominus, qui liberavit vos de manu Ægyptiorum, et de manu Pharaonis; qui eruit populum suum de manu Ægypti. <span class="Versetto" id="EX18_11">11&#160;</span>Nunc cognovi, quia magnus Dominus super omnes deos: eo quod superbe egerint contra illos. <span class="Versetto" id="EX18_12">12&#160;</span>Obtulit ergo Jethro cognatus Moysi holocausta et hostias Deo: veneruntque Aaron et omnes seniores Israël, ut comederent panem cum eo coram Deo.<a href='#FN179'>‡</a> <span class="Versetto" id="EX18_13">13&#160;</span>Altera autem die sedit Moyses ut judicaret populum, qui assistebat Moysi a mane usque ad vesperam. <span class="Versetto" id="EX18_14">14&#160;</span>Quod cum vidisset cognatus ejus, omnia scilicet quæ agebat in populo, ait: Quid est hoc quod facis in plebe? cur solus sedes, et omnis populus præstolatur de mane usque ad vesperam? <span class="Versetto" id="EX18_15">15&#160;</span>Cui respondit Moyses: Venit ad me populus quærens sententiam Dei: <span class="Versetto" id="EX18_16">16&#160;</span>cumque acciderit eis aliqua disceptatio, veniunt ad me ut judicem inter eos, et ostendam præcepta Dei, et leges ejus.<a href='#FN180'>§</a> <span class="Versetto" id="EX18_17">17&#160;</span>At ille: Non bonam, inquit, rem facis. <span class="Versetto" id="EX18_18">18&#160;</span>Stulto labore consumeris et tu, et populus iste qui tecum est: ultra vires tuas est negotium; solus illud non poteris sustinere. <span class="Versetto" id="EX18_19">19&#160;</span>Sed audi verba mea atque consilia, et erit Deus tecum. Esto tu populo in his quæ ad Deum pertinent, ut referas quæ dicuntur ad eum:<a href='#FN181'>**</a> <span class="Versetto" id="EX18_20">20&#160;</span>ostendasque populo cæremonias et ritum colendi, viamque per quam ingredi debeant, et opus quod facere debeant. <span class="Versetto" id="EX18_21">21&#160;</span>Provide autem de omni plebe viros potentes, et timentes Deum, in quibus sit veritas, et qui oderint avaritiam, et constitue ex eis tribunos, et centuriones, et quinquagenarios, et decanos,<a href='#FN182'>††</a> <span class="Versetto" id="EX18_22">22&#160;</span>qui judicent populum omni tempore: quidquid autem majus fuerit, referant ad te, et ipsi minora tantummodo judicent: leviusque sit tibi, partito in alios onere. <span class="Versetto" id="EX18_23">23&#160;</span>Si hoc feceris, implebis imperium Dei, et præcepta ejus poteris sustentare: et omnis hic populus revertetur ad loca sua cum pace. <span class="Versetto" id="EX18_24">24&#160;</span>Quibus auditis, Moyses fecit omnia quæ ille suggesserat.<a href='#FN183'>‡‡</a> <span class="Versetto" id="EX18_25">25&#160;</span>Et electis viris strenuis de cuncto Israël, constituit eos principes populi, tribunos, et centuriones, et quinquagenarios, et decanos. <span class="Versetto" id="EX18_26">26&#160;</span>Qui judicabant plebem omni tempore: quidquid autem gravius erat, referebant ad eum, faciliora tantummodo judicantes.<a href='#FN184'>§§</a> <span class="Versetto" id="EX18_27">27&#160;</span>Dimisitque cognatum suum: qui reversus abiit in terram suam.</p>

  <p class='pT4' id='EX19_0'>19</p>

  <p class='Normale'><span class="Versetto" id="EX19_1">1&#160;</span>Mense tertio egressionis Israël de terra Ægypti, in die hac venerunt in solitudinem Sinai.<a href='#FN185'>*</a> <span class="Versetto" id="EX19_2">2&#160;</span>Nam profecti de Raphidim, et pervenientes usque in desertum Sinai, castrametati sunt in eodem loco, ibique Israël fixit tentoria e regione montis. <span class="Versetto" id="EX19_3">3&#160;</span>Moyses autem ascendit ad Deum: vocavitque eum Dominus de monte, et ait: Hæc dices domui Jacob, et annuntiabis filiis Israël:<a href='#FN186'>†</a> <span class="Versetto" id="EX19_4">4&#160;</span>Vos ipsi vidistis quæ fecerim Ægyptiis, quomodo portaverim vos super alas aquilarum, et assumpserim mihi.<a href='#FN187'>‡</a> <span class="Versetto" id="EX19_5">5&#160;</span>Si ergo audieritis vocem meam, et custodieritis pactum meum, eritis mihi in peculium de cunctis populis: mea est enim omnis terra: <span class="Versetto" id="EX19_6">6&#160;</span>et vos eritis mihi in regnum sacerdotale, et gens sancta. Hæc sunt verba quæ loqueris ad filios Israël.<a href='#FN188'>§</a> <span class="Versetto" id="EX19_7">7&#160;</span>Venit Moyses: et convocatis majoribus natu populi, exposuit omnes sermones quos mandaverat Dominus.<a href='#FN189'>**</a> <span class="Versetto" id="EX19_8">8&#160;</span>Responditque omnis populus simul: Cuncta quæ locutus est Dominus, faciemus. Cumque retulisset Moyses verba populi ad Dominum, <span class="Versetto" id="EX19_9">9&#160;</span>ait ei Dominus: Jam nunc veniam ad te in caligine nubis, ut audiat me populus loquentem ad te, et credat tibi in perpetuum. Nuntiavit ergo Moyses verba populi ad Dominum. <span class="Versetto" id="EX19_10">10&#160;</span>Qui dixit ei: Vade ad populum, et sanctifica illos hodie, et cras, laventque vestimenta sua.<a href='#FN190'>††</a> <span class="Versetto" id="EX19_11">11&#160;</span>Et sint parati in diem tertium: in die enim tertia descendet Dominus coram omni plebe super montem Sinai.<a href='#FN191'>‡‡</a> <span class="Versetto" id="EX19_12">12&#160;</span>Constituesque terminos populo per circuitum, et dices ad eos: Cavete ne ascendatis in montem, nec tangatis fines illius: omnis qui tetigerit montem, morte morietur.<a href='#FN192'>§§</a> <span class="Versetto" id="EX19_13">13&#160;</span>Manus non tanget eum, sed lapidibus opprimetur, aut confodietur jaculis: sive jumentum fuerit, sive homo, non vivet: cum cœperit clangere buccina, tunc ascendant in montem.<a href='#FN193'>***</a> <span class="Versetto" id="EX19_14">14&#160;</span>Descenditque Moyses de monte ad populum, et sanctificavit eum. Cumque lavissent vestimenta sua,<a href='#FN194'>†††</a> <span class="Versetto" id="EX19_15">15&#160;</span>ait ad eos: Estote parati in diem tertium, et ne appropinquetis uxoribus vestris. <span class="Versetto" id="EX19_16">16&#160;</span>Jamque advenerat tertius dies, et mane inclaruerat: et ecce cœperunt audiri tonitrua, ac micare fulgura, et nubes densissima operire montem, clangorque buccinæ vehementius perstrepebat: et timuit populus qui erat in castris. <span class="Versetto" id="EX19_17">17&#160;</span>Cumque eduxisset eos Moyses in occursum Dei de loco castrorum, steterunt ad radices montis. <span class="Versetto" id="EX19_18">18&#160;</span>Totus autem mons Sinai fumabat, eo quod descendisset Dominus super eum in igne: et ascenderet fumus ex eo quasi de fornace, eratque omnis mons terribilis.<a href='#FN195'>‡‡‡</a> <span class="Versetto" id="EX19_19">19&#160;</span>Et sonitus buccinæ paulatim crescebat in majus, et prolixius tendebatur: Moyses loquebatur, et Deus respondebat ei. <span class="Versetto" id="EX19_20">20&#160;</span>Descenditque Dominus super montem Sinai in ipso montis vertice, et vocavit Moysen in cacumen ejus. Quo cum ascendisset,<a href='#FN196'>§§§</a> <span class="Versetto" id="EX19_21">21&#160;</span>dixit ad eum: Descende, et contestare populum: ne forte velit transcendere terminos ad videndum Dominum, et pereat ex eis plurima multitudo. <span class="Versetto" id="EX19_22">22&#160;</span>Sacerdotes quoque qui accedunt ad Dominum, sanctificentur, ne percutiat eos. <span class="Versetto" id="EX19_23">23&#160;</span>Dixitque Moyses ad Dominum: Non poterit vulgus ascendere in montem Sinai: tu enim testificatus es, et jussisti, dicens: Pone terminos circa montem, et sanctifica illum. <span class="Versetto" id="EX19_24">24&#160;</span>Cui ait Dominus: Vade, descende: ascendesque tu, et Aaron tecum: sacerdotes autem et populus ne transeant terminos, nec ascendant ad Dominum, ne forte interficiat illos. <span class="Versetto" id="EX19_25">25&#160;</span>Descenditque Moyses ad populum, et omnia narravit eis.</p>

  <p class='pT4' id='EX20_0'>20</p>

  <p class='Normale'><span class="Versetto" id="EX20_1">1&#160;</span>Locutusque est Dominus cunctos sermones hos: <span class="Versetto" id="EX20_2">2&#160;</span>Ego sum Dominus Deus tuus, qui eduxi te de terra Ægypti, de domo servitutis.<a href='#FN197'>*</a> <span class="Versetto" id="EX20_3">3&#160;</span>Non habebis deos alienos coram me.<a href='#FN198'>†</a> <span class="Versetto" id="EX20_4">4&#160;</span>Non facies tibi sculptile, neque omnem similitudinem quæ est in cælo desuper, et quæ in terra deorsum, nec eorum quæ sunt in aquis sub terra.<a href='#FN199'>‡</a> <span class="Versetto" id="EX20_5">5&#160;</span>Non adorabis ea, neque coles: ego sum Dominus Deus tuus fortis, zelotes, visitans iniquitatem patrum in filios, in tertiam et quartam generationem eorum qui oderunt me:<a href='#FN200'>§</a> <span class="Versetto" id="EX20_6">6&#160;</span>et faciens misericordiam in millia his qui diligunt me, et custodiunt præcepta mea. <span class="Versetto" id="EX20_7">7&#160;</span>Non assumes nomen Domini Dei tui in vanum: nec enim habebit insontem Dominus eum qui assumpserit nomen Domini Dei sui frustra. <span class="Versetto" id="EX20_8">8&#160;</span>Memento ut diem sabbati sanctifices. <span class="Versetto" id="EX20_9">9&#160;</span>Sex diebus operaberis, et facies omnia opera tua. <span class="Versetto" id="EX20_10">10&#160;</span>Septimo autem die sabbatum Domini Dei tui est: non facies omne opus in eo, tu, et filius tuus et filia tua, servus tuus et ancilla tua, jumentum tuum, et advena qui est intra portas tuas. <span class="Versetto" id="EX20_11">11&#160;</span>Sex enim diebus fecit Dominus cælum et terram, et mare, et omnia quæ in eis sunt, et requievit in die septimo: idcirco benedixit Dominus diei sabbati, et sanctificavit eum. <span class="Versetto" id="EX20_12">12&#160;</span>Honora patrem tuum et matrem tuam, ut sis longævus super terram, quam Dominus Deus tuus dabit tibi.<a href='#FN201'>**</a> <span class="Versetto" id="EX20_13">13&#160;</span>Non occides.<a href='#FN202'>††</a> <span class="Versetto" id="EX20_14">14&#160;</span>Non mœchaberis.<a href='#FN203'>‡‡</a> <span class="Versetto" id="EX20_15">15&#160;</span>Non furtum facies.<a href='#FN204'>§§</a> <span class="Versetto" id="EX20_16">16&#160;</span>Non loqueris contra proximum tuum falsum testimonium.<a href='#FN205'>***</a> <span class="Versetto" id="EX20_17">17&#160;</span>Non concupisces domum proximi tui, nec desiderabis uxorem ejus, non servum, non ancillam, non bovem, non asinum, nec omnia quæ illius sunt. <span class="Versetto" id="EX20_18">18&#160;</span>Cunctus autem populus videbat voces et lampades, et sonitum buccinæ, montemque fumantem: et perterriti ac pavore concussi, steterunt procul,<a href='#FN206'>†††</a> <span class="Versetto" id="EX20_19">19&#160;</span>dicentes Moysi: Loquere tu nobis, et audiemus: non loquatur nobis Dominus, ne forte moriamur.<a href='#FN207'>‡‡‡</a> <span class="Versetto" id="EX20_20">20&#160;</span>Et ait Moyses ad populum: Nolite timere: ut enim probaret vos venit Deus, et ut terror illius esset in vobis, et non peccaretis.<a href='#FN208'>§§§</a> <span class="Versetto" id="EX20_21">21&#160;</span>Stetitque populus de longe. Moyses autem accessit ad caliginem in qua erat Deus.<a href='#FN209'>*</a> <span class="Versetto" id="EX20_22">22&#160;</span>Dixit præterea Dominus ad Moysen: Hæc dices filiis Israël: Vos vidistis quod de cælo locutus sim vobis. <span class="Versetto" id="EX20_23">23&#160;</span>Non facietis deos argenteos, nec deos aureos facietis vobis. <span class="Versetto" id="EX20_24">24&#160;</span>Altare de terra facietis mihi, et offeretis super eo holocausta et pacifica vestra, oves vestras et boves in omni loco in quo memoria fuerit nominis mei: veniam ad te, et benedicam tibi.<a href='#FN210'>†</a> <span class="Versetto" id="EX20_25">25&#160;</span>Quod si altare lapideum feceris mihi, non ædificabis illud de sectis lapidibus: si enim levaveris cultrum super eo, polluetur.<a href='#FN211'>‡</a> <span class="Versetto" id="EX20_26">26&#160;</span>Non ascendes per gradus ad altare meum, ne reveletur turpitudo tua.</p>

  <p class='pT4' id='EX21_0'>21</p>

  <p class='Normale'><span class="Versetto" id="EX21_1">1&#160;</span>Hæc sunt judicia quæ propones eis.<a href='#FN212'>*</a> <span class="Versetto" id="EX21_2">2&#160;</span>Si emeris servum hebræum, sex annis serviet tibi: in septimo egredietur liber gratis. <span class="Versetto" id="EX21_3">3&#160;</span>Cum quali veste intraverit, cum tali exeat: si habens uxorem, et uxor egredietur simul. <span class="Versetto" id="EX21_4">4&#160;</span>Sin autem dominus dederit illi uxorem, et pepererit filios et filias: mulier et liberi ejus erunt domini sui, ipse vero exibit cum vestitu suo. <span class="Versetto" id="EX21_5">5&#160;</span>Quod si dixerit servus: Diligo dominum meum et uxorem ac liberos; non egrediar liber: <span class="Versetto" id="EX21_6">6&#160;</span>offeret eum dominus diis, et applicabitur ad ostium et postes, perforabitque aurem ejus subula: et erit ei servus in sæculum. <span class="Versetto" id="EX21_7">7&#160;</span>Si quis vendiderit filiam suam in famulam, non egredietur sicut ancillæ exire consueverunt.<a href='#FN213'>†</a> <span class="Versetto" id="EX21_8">8&#160;</span>Si displicuerit oculis domini sui cui tradita fuerat, dimittet eam: populo autem alieno vendendi non habebit potestatem, si spreverit eam. <span class="Versetto" id="EX21_9">9&#160;</span>Sin autem filio suo desponderit eam, juxta morem filiarum faciet illi. <span class="Versetto" id="EX21_10">10&#160;</span>Quod si alteram ei acceperit, providebit puellæ nuptias, et vestimenta, et pretium pudicitiæ non negabit. <span class="Versetto" id="EX21_11">11&#160;</span>Si tria ista non fecerit, egredietur gratis absque pecunia. <span class="Versetto" id="EX21_12">12&#160;</span>Qui percusserit hominem volens occidere, morte moriatur. <span class="Versetto" id="EX21_13">13&#160;</span>Qui autem non est insidiatus, sed Deus illum tradidit in manus ejus, constituam tibi locum in quem fugere debeat.<a href='#FN214'>‡</a> <span class="Versetto" id="EX21_14">14&#160;</span>Si quis per industriam occiderit proximum suum, et per insidias: ab altari meo evelles eum, ut moriatur. <span class="Versetto" id="EX21_15">15&#160;</span>Qui percusserit patrem suum aut matrem, morte moriatur. <span class="Versetto" id="EX21_16">16&#160;</span>Qui furatus fuerit hominem, et vendiderit eum, convictus noxæ, morte moriatur. <span class="Versetto" id="EX21_17">17&#160;</span>Qui maledixerit patri suo, vel matri, morte moriatur. <span class="Versetto" id="EX21_18">18&#160;</span>Si rixati fuerint viri, et percusserit alter proximum suum lapide vel pugno, et ille mortuus non fuerit, sed jacuerit in lectulo:<a href='#FN215'>§</a> <span class="Versetto" id="EX21_19">19&#160;</span>si surrexerit, et ambulaverit foris super baculum suum, innocens erit qui percusserit, ita tamen ut operas ejus et impensas in medicos restituat. <span class="Versetto" id="EX21_20">20&#160;</span>Qui percusserit servum suum, vel ancillam virga, et mortui fuerint in manibus ejus, criminis reus erit. <span class="Versetto" id="EX21_21">21&#160;</span>Sin autem uno die vel duobus supervixerit, non subjacebit pœnæ, quia pecunia illius est. <span class="Versetto" id="EX21_22">22&#160;</span>Si rixati fuerint viri, et percusserit quis mulierem prægnantem, et abortivum quidem fecerit, sed ipsa vixerit: subjacebit damno quantum maritus mulieris expetierit, et arbitri judicaverint.<a href='#FN216'>**</a> <span class="Versetto" id="EX21_23">23&#160;</span>Sin autem mors ejus fuerit subsecuta, reddet animam pro anima, <span class="Versetto" id="EX21_24">24&#160;</span>oculum pro oculo, dentem pro dente, manum pro manu, pedem pro pede, <span class="Versetto" id="EX21_25">25&#160;</span>adustionem pro adustione, vulnus pro vulnere, livorem pro livore. <span class="Versetto" id="EX21_26">26&#160;</span>Si percusserit quispiam oculum servi sui aut ancillæ, et luscos eos fecerit, dimittet eos liberos pro oculo quem eruit. <span class="Versetto" id="EX21_27">27&#160;</span>Dentem quoque si excusserit servo vel ancillæ suæ, similiter dimittet eos liberos. <span class="Versetto" id="EX21_28">28&#160;</span>Si bos cornu percusserit virum aut mulierem, et mortui fuerint, lapidibus obruetur: et non comedentur carnes ejus, dominus quoque bovis innocens erit. <span class="Versetto" id="EX21_29">29&#160;</span>Quod si bos cornupeta fuerit ab heri et nudiustertius, et contestati sunt dominum ejus, nec recluserit eum, occideritque virum aut mulierem: et bos lapidibus obruetur, et dominum ejus occident.<a href='#FN217'>††</a> <span class="Versetto" id="EX21_30">30&#160;</span>Quod si pretium fuerit ei impositum, dabit pro anima sua quidquid fuerit postulatus. <span class="Versetto" id="EX21_31">31&#160;</span>Filium quoque et filiam si cornu percusserit, simili sententiæ subjacebit. <span class="Versetto" id="EX21_32">32&#160;</span>Si servum ancillamque invaserit, triginta siclos argenti domino dabit, bos vero lapidibus opprimetur. <span class="Versetto" id="EX21_33">33&#160;</span>Si quis aperuerit cisternam, et foderit, et non operuerit eam, cecideritque bos aut asinus in eam, <span class="Versetto" id="EX21_34">34&#160;</span>reddet dominus cisternæ pretium jumentorum: quod autem mortuum est, ipsius erit. <span class="Versetto" id="EX21_35">35&#160;</span>Si bos alienus bovem alterius vulneraverit, et ille mortuus fuerit: vendent bovem vivum, et divident pretium, cadaver autem mortui inter se dispertient. <span class="Versetto" id="EX21_36">36&#160;</span>Sin autem sciebat quod bos cornupeta esset ab heri et nudiustertius, et non custodivit eum dominus suus: reddet bovem pro bove, et cadaver integrum accipiet.</p>

  <p class='pT4' id='EX22_0'>22</p>

  <p class='Normale'><span class="Versetto" id="EX22_1">1&#160;</span>Si quis furatus fuerit bovem aut ovem, et occiderit vel vendiderit: quinque boves pro uno bove restituet, et quatuor oves pro una ove.<a href='#FN218'>*</a> <span class="Versetto" id="EX22_2">2&#160;</span>Si effringens fur domum sive suffodiens fuerit inventus, et accepto vulnere mortuus fuerit, percussor non erit reus sanguinis.<a href='#FN219'>†</a> <span class="Versetto" id="EX22_3">3&#160;</span>Quod si orto sole hoc fecerit, homicidium perpetravit, et ipse morietur. Si non habuerit quod pro furto reddat, ipse venundabitur. <span class="Versetto" id="EX22_4">4&#160;</span>Si inventum fuerit apud eum quod furatus est, vivens: sive bos, sive asinus, sive ovis, duplum restituet. <span class="Versetto" id="EX22_5">5&#160;</span>Si læserit quispiam agrum vel vineam, et dimiserit jumentum suum ut depascatur aliena: quidquid optimum habuerit in agro suo, vel in vinea, pro damni æstimatione restituet. <span class="Versetto" id="EX22_6">6&#160;</span>Si egressus ignis invenerit spinas, et comprehenderit acervos frugum, sive stantes segetes in agris, reddet damnum qui ignem succenderit.<a href='#FN220'>‡</a> <span class="Versetto" id="EX22_7">7&#160;</span>Si quis commendaverit amico pecuniam aut vas in custodiam, et ab eo, qui susceperat, furto ablata fuerint: si invenitur fur, duplum reddet: <span class="Versetto" id="EX22_8">8&#160;</span>si latet fur, dominus domus applicabitur ad deos, et jurabit quod non extenderit manum in rem proximi sui, <span class="Versetto" id="EX22_9">9&#160;</span>ad perpetrandam fraudem, tam in bove quam in asino, et ove ac vestimento, et quidquid damnum inferre potest: ad deos utriusque causa perveniet, et si illi judicaverit, duplum restituet proximo suo. <span class="Versetto" id="EX22_10">10&#160;</span>Si quis commendaverit proximo suo asinum, bovem, ovem, et omne jumentum ad custodiam, et mortuum fuerit, aut debilitatum, vel captum ab hostibus, nullusque hoc viderit: <span class="Versetto" id="EX22_11">11&#160;</span>jusjurandum erit in medio, quod non extenderit manum ad rem proximi sui: suscipietque dominus juramentum, et ille reddere non cogetur. <span class="Versetto" id="EX22_12">12&#160;</span>Quod si furto ablatum fuerit, restituet damnum domino; <span class="Versetto" id="EX22_13">13&#160;</span>si comestum a bestia, deferat ad eum quod occisum est, et non restituet. <span class="Versetto" id="EX22_14">14&#160;</span>Qui a proximo suo quidquam horum mutuo postulaverit, et debilitatum aut mortuum fuerit domino non præsente, reddere compelletur.<a href='#FN221'>§</a> <span class="Versetto" id="EX22_15">15&#160;</span>Quod si impræsentiarum dominus fuerit, non restituet, maxime si conductum venerat pro mercede operis sui. <span class="Versetto" id="EX22_16">16&#160;</span>Si seduxerit quis virginem necdum desponsatam, dormieritque cum ea: dotabit eam, et habebit eam uxorem. <span class="Versetto" id="EX22_17">17&#160;</span>Si pater virginis dare noluerit, reddet pecuniam juxta modum dotis, quam virgines accipere consueverunt.<a href='#FN222'>**</a> <span class="Versetto" id="EX22_18">18&#160;</span>Maleficos non patieris vivere.<a href='#FN223'>††</a> <span class="Versetto" id="EX22_19">19&#160;</span>Qui coierit cum jumento, morte moriatur. <span class="Versetto" id="EX22_20">20&#160;</span>Qui immolat diis, occidetur, præterquam Domino soli. <span class="Versetto" id="EX22_21">21&#160;</span>Advenam non contristabis, neque affliges eum: advenæ enim et ipsi fuistis in terra Ægypti.<a href='#FN224'>‡‡</a> <span class="Versetto" id="EX22_22">22&#160;</span>Viduæ et pupillo non nocebitis.<a href='#FN225'>§§</a> <span class="Versetto" id="EX22_23">23&#160;</span>Si læseritis eos, vociferabuntur ad me, et ego audiam clamorem eorum: <span class="Versetto" id="EX22_24">24&#160;</span>et indignabitur furor meus, percutiamque vos gladio, et erunt uxores vestræ viduæ, et filii vestri pupilli. <span class="Versetto" id="EX22_25">25&#160;</span>Si pecuniam mutuam dederis populo meo pauperi qui habitat tecum, non urgebis eum quasi exactor, nec usuris opprimes.<a href='#FN226'>***</a> <span class="Versetto" id="EX22_26">26&#160;</span>Si pignus a proximo tuo acceperis vestimentum, ante solis occasum reddes ei.<a href='#FN227'>†††</a> <span class="Versetto" id="EX22_27">27&#160;</span>Ipsum enim est solum, quo operitur, indumentum carnis ejus, nec habet aliud in quo dormiat: si clamaverit ad me, exaudiam eum, quia misericors sum. <span class="Versetto" id="EX22_28">28&#160;</span>Diis non detrahes, et principi populi tui non maledices.<a href='#FN228'>‡‡‡</a> <span class="Versetto" id="EX22_29">29&#160;</span>Decimas tuas et primitias tuas non tardabis reddere: primogenitum filiorum tuorum dabis mihi.<a href='#FN229'>§§§</a> <span class="Versetto" id="EX22_30">30&#160;</span>De bobus quoque, et ovibus similiter facies: septem diebus sit cum matre sua, die octava reddes illum mihi. <span class="Versetto" id="EX22_31">31&#160;</span>Viri sancti eritis mihi: carnem, quæ a bestiis fuerit prægustata, non comedetis, sed projicietis canibus.</p>

  <p class='pT4' id='EX23_0'>23</p>

  <p class='Normale'><span class="Versetto" id="EX23_1">1&#160;</span>Non suscipies vocem mendacii, nec junges manum tuam ut pro impio dicas falsum testimonium. <span class="Versetto" id="EX23_2">2&#160;</span>Non sequeris turbam ad faciendum malum: nec in judicio, plurimorum acquiesces sententiæ, ut a vero devies. <span class="Versetto" id="EX23_3">3&#160;</span>Pauperis quoque non misereberis in judicio.<a href='#FN230'>*</a> <span class="Versetto" id="EX23_4">4&#160;</span>Si occurreris bovi inimici tui, aut asino erranti, reduc ad eum.<a href='#FN231'>†</a> <span class="Versetto" id="EX23_5">5&#160;</span>Si videris asinum odientis te jacere sub onere, non pertransibis, sed sublevabis cum eo. <span class="Versetto" id="EX23_6">6&#160;</span>Non declinabis in judicium pauperis. <span class="Versetto" id="EX23_7">7&#160;</span>Mendacium fugies. Insontem et justum non occides: quia aversor impium.<a href='#FN232'>‡</a> <span class="Versetto" id="EX23_8">8&#160;</span>Nec accipies munera, quæ etiam excæcant prudentes, et subvertunt verba justorum. <span class="Versetto" id="EX23_9">9&#160;</span>Peregrino molestus non eris. Scitis enim advenarum animas: quia et ipsi peregrini fuistis in terra Ægypti. <span class="Versetto" id="EX23_10">10&#160;</span>Sex annis seminabis terram tuam, et congregabis fruges ejus:<a href='#FN233'>§</a> <span class="Versetto" id="EX23_11">11&#160;</span>anno autem septimo dimittes eam, et requiescere facies, ut comedant pauperes populi tui: et quidquid reliquum fuerit, edant bestiæ agri: ita facies in vinea et in oliveto tuo. <span class="Versetto" id="EX23_12">12&#160;</span>Sex diebus operaberis: septimo die cessabis, ut requiescat bos et asinus tuus, et refrigeretur filius ancillæ tuæ, et advena. <span class="Versetto" id="EX23_13">13&#160;</span>Omnia quæ dixi vobis, custodite. Et per nomen externorum deorum non jurabitis, neque audietur ex ore vestro.<a href='#FN234'>**</a> <span class="Versetto" id="EX23_14">14&#160;</span>Tribus vicibus per singulos annos mihi festa celebrabitis.<a href='#FN235'>††</a> <span class="Versetto" id="EX23_15">15&#160;</span>Solemnitatem azymorum custodies. Septem diebus comedes azyma, sicut præcepi tibi, tempore mensis novorum, quando egressus es de Ægypto: non apparebis in conspectu meo vacuus. <span class="Versetto" id="EX23_16">16&#160;</span>Et solemnitatem messis primitivorum operis tui, quæcumque seminaveris in agro: solemnitatem quoque in exitu anni, quando congregaveris omnes fruges tuas de agro. <span class="Versetto" id="EX23_17">17&#160;</span>Ter in anno apparebit omne masculinum tuum coram Domino Deo tuo. <span class="Versetto" id="EX23_18">18&#160;</span>Non immolabis super fermento sanguinem victimæ meæ, nec remanebit adeps solemnitatis meæ usque mane. <span class="Versetto" id="EX23_19">19&#160;</span>Primitias frugum terræ tuæ deferes in domum Domini Dei tui. Non coques hædum in lacte matris suæ.<a href='#FN236'>‡‡</a> <span class="Versetto" id="EX23_20">20&#160;</span>Ecce ego mittam angelum meum, qui præcedat te, et custodiat in via, et introducat in locum quem paravi.<a href='#FN237'>§§</a> <span class="Versetto" id="EX23_21">21&#160;</span>Observa eum, et audi vocem ejus, nec contemnendum putes: quia non dimittet cum peccaveris, et est nomen meum in illo. <span class="Versetto" id="EX23_22">22&#160;</span>Quod si audieris vocem ejus, et feceris omnia quæ loquor, inimicus ero inimicis tuis, et affligam affligentes te.<a href='#FN238'>***</a> <span class="Versetto" id="EX23_23">23&#160;</span>Præcedetque te angelus meus, et introducet te ad Amorrhæum, et Hethæum, et Pherezæum, Chananæumque, et Hevæum, et Jebusæum, quos ego conteram.<a href='#FN239'>†††</a> <span class="Versetto" id="EX23_24">24&#160;</span>Non adorabis deos eorum, nec coles eos: non facies opera eorum, sed destrues eos, et confringes statuas eorum. <span class="Versetto" id="EX23_25">25&#160;</span>Servietisque Domino Deo vestro, ut benedicam panibus tuis et aquis, et auferam infirmitatem de medio tui.<a href='#FN240'>‡‡‡</a> <span class="Versetto" id="EX23_26">26&#160;</span>Non erit infœcunda, nec sterilis in terra tua: numerum dierum tuorum implebo. <span class="Versetto" id="EX23_27">27&#160;</span>Terrorem meum mittam in præcursum tuum, et occidam omnem populum, ad quem ingredieris: cunctorumque inimicorum tuorum coram te terga vertam: <span class="Versetto" id="EX23_28">28&#160;</span>emittens crabrones prius, qui fugabunt Hevæum, et Chananæum, et Hethæum, antequam introëas.<a href='#FN241'>§§§</a> <span class="Versetto" id="EX23_29">29&#160;</span>Non ejiciam eos a facie tua anno uno: ne terra in solitudinem redigatur, et crescant contra te bestiæ.<a href='#FN242'>*</a> <span class="Versetto" id="EX23_30">30&#160;</span>Paulatim expellam eos de conspectu tuo, donec augearis, et possideas terram. <span class="Versetto" id="EX23_31">31&#160;</span>Ponam autem terminos tuos a mari Rubro usque ad mare Palæstinorum, et a deserto usque ad fluvium: tradam in manibus vestris habitatores terræ, et ejiciam eos de conspectu vestro. <span class="Versetto" id="EX23_32">32&#160;</span>Non inibis cum eis fœdus, nec cum diis eorum. <span class="Versetto" id="EX23_33">33&#160;</span>Non habitent in terra tua, ne forte peccare te faciant in me, si servieris diis eorum: quod tibi certe erit in scandalum.</p>

  <p class='pT4' id='EX24_0'>24</p>

  <p class='Normale'><span class="Versetto" id="EX24_1">1&#160;</span>Moysi quoque dixit: Ascende ad Dominum tu, et Aaron, Nadab et Abiu, et septuaginta senes ex Israël, et adorabitis procul.<a href='#FN243'>*</a> <span class="Versetto" id="EX24_2">2&#160;</span>Solusque Moyses ascendet ad Dominum, et illi non appropinquabunt: nec populus ascendet cum eo.<a href='#FN244'>†</a> <span class="Versetto" id="EX24_3">3&#160;</span>Venit ergo Moyses et narravit plebi omnia verba Domini, atque judicia: responditque omnis populus una voce: Omnia verba Domini, quæ locutus est, faciemus.<a href='#FN245'>‡</a> <span class="Versetto" id="EX24_4">4&#160;</span>Scripsit autem Moyses universos sermones Domini: et mane consurgens, ædificavit altare ad radices montis, et duodecim titulos per duodecim tribus Israël. <span class="Versetto" id="EX24_5">5&#160;</span>Misitque juvenes de filiis Israël, et obtulerunt holocausta, immolaveruntque victimas pacificas Domino, vitulos. <span class="Versetto" id="EX24_6">6&#160;</span>Tulit itaque Moyses dimidiam partem sanguinis, et misit in crateras: partem autem residuam fudit super altare.<a href='#FN246'>§</a> <span class="Versetto" id="EX24_7">7&#160;</span>Assumensque volumen fœderis, legit audiente populo: qui dixerunt: Omnia quæ locutus est Dominus, faciemus, et erimus obedientes. <span class="Versetto" id="EX24_8">8&#160;</span>Ille vero sumptum sanguinem respersit in populum, et ait: Hic est sanguis fœderis quod pepigit Dominus vobiscum super cunctis sermonibus his. <span class="Versetto" id="EX24_9">9&#160;</span>Ascenderuntque Moyses et Aaron, Nadab et Abiu, et septuaginta de senioribus Israël: <span class="Versetto" id="EX24_10">10&#160;</span>et viderunt Deum Israël: et sub pedibus ejus quasi opus lapidis sapphirini, et quasi cælum, cum serenum est.<a href='#FN247'>**</a> <span class="Versetto" id="EX24_11">11&#160;</span>Nec super eos qui procul recesserant de filiis Israël, misit manum suam, videruntque Deum, et comederunt, ac biberunt. <span class="Versetto" id="EX24_12">12&#160;</span>Dixit autem Dominus ad Moysen: Ascende ad me in montem, et esto ibi: daboque tibi tabulas lapideas, et legem, ac mandata quæ scripsi: ut doceas eos.<a href='#FN248'>††</a> <span class="Versetto" id="EX24_13">13&#160;</span>Surrexerunt Moyses et Josue minister ejus: ascendensque Moyses in montem Dei,<a href='#FN249'>‡‡</a> <span class="Versetto" id="EX24_14">14&#160;</span>senioribus ait: Expectate hic donec revertamur ad vos. Habetis Aaron et Hur vobiscum: si quid natum fuerit quæstionis, referetis ad eos. <span class="Versetto" id="EX24_15">15&#160;</span>Cumque ascendisset Moyses, operuit nubes montem,<a href='#FN250'>§§</a> <span class="Versetto" id="EX24_16">16&#160;</span>et habitavit gloria Domini super Sinai, tegens illum nube sex diebus: septimo autem die vocavit eum de medio caliginis.<a href='#FN251'>***</a> <span class="Versetto" id="EX24_17">17&#160;</span>Erat autem species gloriæ Domini quasi ignis ardens super verticem montis in conspectu filiorum Israël.<a href='#FN252'>†††</a> <span class="Versetto" id="EX24_18">18&#160;</span>Ingressusque Moyses medium nebulæ, ascendit in montem: et fuit ibi quadraginta diebus, et quadraginta noctibus.<a href='#FN253'>‡‡‡</a></p>

  <p class='pT4' id='EX25_0'>25</p>

  <p class='Normale'><span class="Versetto" id="EX25_1">1&#160;</span>Locutusque est Dominus ad Moysen, dicens: <span class="Versetto" id="EX25_2">2&#160;</span>Loquere filiis Israël, ut tollant mihi primitias: ab omni homine qui offeret ultroneus, accipietis eas.<a href='#FN254'>*</a> <span class="Versetto" id="EX25_3">3&#160;</span>Hæc sunt autem quæ accipere debeatis: aurum, et argentum, et æs,<a href='#FN255'>†</a> <span class="Versetto" id="EX25_4">4&#160;</span>hyacinthum et purpuram, coccumque bis tinctum, et byssum, pilos caprarum, <span class="Versetto" id="EX25_5">5&#160;</span>et pelles arietum rubricatas, pellesque janthinas, et ligna setim: <span class="Versetto" id="EX25_6">6&#160;</span>oleum ad luminaria concinnanda: aromata in unguentum, et thymiamata boni odoris: <span class="Versetto" id="EX25_7">7&#160;</span>lapides onychinos, et gemmas ad ornandum ephod, ac rationale.<a href='#FN256'>‡</a> <span class="Versetto" id="EX25_8">8&#160;</span>Facientque mihi sanctuarium, et habitabo in medio eorum:<a href='#FN257'>§</a> <span class="Versetto" id="EX25_9">9&#160;</span>juxta omnem similitudinem tabernaculi quod ostendam tibi, et omnium vasorum in cultum ejus. Sicque facietis illud:<a href='#FN258'>**</a> <span class="Versetto" id="EX25_10">10&#160;</span>arcam de lignis setim compingite, cujus longitudo habeat duos et semis cubitos: latitudo, cubitum et dimidium: altitudo, cubitum similiter ac semissem. <span class="Versetto" id="EX25_11">11&#160;</span>Et deaurabis eam auro mundissimo intus et foris: faciesque supra, coronam auream per circuitum: <span class="Versetto" id="EX25_12">12&#160;</span>et quatuor circulos aureos, quos pones per quatuor arcæ angulos: duo circuli sint in latere uno, et duo in altero.<a href='#FN259'>††</a> <span class="Versetto" id="EX25_13">13&#160;</span>Facies quoque vectes de lignis setim, et operies eos auro. <span class="Versetto" id="EX25_14">14&#160;</span>Inducesque per circulos qui sunt in arcæ lateribus, ut portetur in eis: <span class="Versetto" id="EX25_15">15&#160;</span>qui semper erunt in circulis, nec umquam extrahentur ab eis. <span class="Versetto" id="EX25_16">16&#160;</span>Ponesque in arca testificationem quam dabo tibi.<a href='#FN260'>‡‡</a> <span class="Versetto" id="EX25_17">17&#160;</span>Facies et propitiatorium de auro mundissimo: duos cubitos et dimidium tenebit longitudo ejus, et cubitum ac semissem latitudo.<a href='#FN261'>§§</a> <span class="Versetto" id="EX25_18">18&#160;</span>Duos quoque cherubim aureos et productiles facies, ex utraque parte oraculi.<a href='#FN262'>***</a> <span class="Versetto" id="EX25_19">19&#160;</span>Cherub unus sit in latere uno, et alter in altero. <span class="Versetto" id="EX25_20">20&#160;</span>Utrumque latus propitiatorii tegant expandentes alas, et operientes oraculum, respiciantque se mutuo versis vultibus in propitiatorium quo operienda est arca, <span class="Versetto" id="EX25_21">21&#160;</span>in qua pones testimonium quod dabo tibi. <span class="Versetto" id="EX25_22">22&#160;</span>Inde præcipiam, et loquar ad te supra propitiatorium, ac de medio duorum cherubim, qui erunt super arcam testimonii, cuncta quæ mandabo per te filiis Israël.<a href='#FN263'>†††</a> <span class="Versetto" id="EX25_23">23&#160;</span>Facies et mensam de lignis setim, habentem duos cubitos longitudinis, et in latitudine cubitum, et in altitudine cubitum et semissem.<a href='#FN264'>‡‡‡</a> <span class="Versetto" id="EX25_24">24&#160;</span>Et inaurabis eam auro purissimo: faciesque illi labium aureum per circuitum,<a href='#FN265'>§§§</a> <span class="Versetto" id="EX25_25">25&#160;</span>et ipsi labio coronam interrasilem altam quatuor digitis: et super illam, alteram coronam aureolam. <span class="Versetto" id="EX25_26">26&#160;</span>Quatuor quoque circulos aureos præparabis, et pones eis in quatuor angulis ejusdem mensæ per singulos pedes.<a href='#FN266'>*</a> <span class="Versetto" id="EX25_27">27&#160;</span>Subter coronam erunt circuli aurei, ut mittantur vectes per eos, et possit mensa portari.<a href='#FN267'>†</a> <span class="Versetto" id="EX25_28">28&#160;</span>Ipsos quoque vectes facies de lignis setim, et circumdabis auro ad subvehendam mensam. <span class="Versetto" id="EX25_29">29&#160;</span>Parabis et acetabula, ac phialas, thuribula, et cyathos, in quibus offerenda sunt libamina, ex auro purissimo.<a href='#FN268'>‡</a> <span class="Versetto" id="EX25_30">30&#160;</span>Et pones super mensam panes propositionis in conspectu meo semper.<a href='#FN269'>§</a> <span class="Versetto" id="EX25_31">31&#160;</span>Facies et candelabrum ductile de auro mundissimo, hastile ejus, et calamos, scyphos, et sphærulas, ac lilia ex ipso procedentia.<a href='#FN270'>**</a> <span class="Versetto" id="EX25_32">32&#160;</span>Sex calami egredientur de lateribus, tres ex uno latere, et tres ex altero.<a href='#FN271'>††</a> <span class="Versetto" id="EX25_33">33&#160;</span>Tres scyphi quasi in nucis modum per calamos singulos, sphærulaque simul, et lilium: et tres similiter scyphi instar nucis in calamo altero, sphærulaque simul et lilium. Hoc erit opus sex calamorum, qui producendi sunt de hastili:<a href='#FN272'>‡‡</a> <span class="Versetto" id="EX25_34">34&#160;</span>in ipso autem candelabro erunt quatuor scyphi in nucis modum, sphærulæque per singulos, et lilia.<a href='#FN273'>§§</a> <span class="Versetto" id="EX25_35">35&#160;</span>Sphærulæ sub duobus calamis per tria loca, qui simul sex fiunt procedentes de hastili uno.<a href='#FN274'>***</a> <span class="Versetto" id="EX25_36">36&#160;</span>Et sphærulæ igitur et calami ex ipso erunt, universa ductilia de auro purissimo.<a href='#FN275'>†††</a> <span class="Versetto" id="EX25_37">37&#160;</span>Facies et lucernas septem, et pones eas super candelabrum, ut luceant ex adverso.<a href='#FN276'>‡‡‡</a> <span class="Versetto" id="EX25_38">38&#160;</span>Emunctoria quoque, et ubi quæ emuncta sunt extinguantur, fiant de auro purissimo.<a href='#FN277'>§§§</a> <span class="Versetto" id="EX25_39">39&#160;</span>Omne pondus candelabri cum universis vasis suis habebit talentum auri purissimi.<a href='#FN278'>*</a> <span class="Versetto" id="EX25_40">40&#160;</span>Inspice, et fac secundum exemplar quod tibi in monte monstratum est.<a href='#FN279'>†</a></p>

  <p class='pT4' id='EX26_0'>26</p>

  <p class='Normale'><span class="Versetto" id="EX26_1">1&#160;</span>Tabernaculum vero ita facies: decem cortinas de bysso retorta, et hyacintho, ac purpura, coccoque bis tincto, variatas opere plumario facies.<a href='#FN280'>*</a> <span class="Versetto" id="EX26_2">2&#160;</span>Longitudo cortinæ unius habebit viginti octo cubitos: latitudo, quatuor cubitorum erit. Unius mensuræ fient universa tentoria.<a href='#FN281'>†</a> <span class="Versetto" id="EX26_3">3&#160;</span>Quinque cortinæ sibi jungentur mutuo, et aliæ quinque nexu simili cohærebunt. <span class="Versetto" id="EX26_4">4&#160;</span>Ansulas hyacinthinas in lateribus ac summitatibus facies cortinarum, ut possint invicem copulari.<a href='#FN282'>‡</a> <span class="Versetto" id="EX26_5">5&#160;</span>Quinquagenas ansulas cortina habebit in utraque parte, ita insertas ut ansa contra ansam veniat, et altera alteri possit aptari.<a href='#FN283'>§</a> <span class="Versetto" id="EX26_6">6&#160;</span>Facies et quinquaginta circulos aureos quibus cortinarum vela jungenda sunt, ut unum tabernaculum fiat. <span class="Versetto" id="EX26_7">7&#160;</span>Facies et saga cilicina undecim, ad operiendum tectum tabernaculi.<a href='#FN284'>**</a> <span class="Versetto" id="EX26_8">8&#160;</span>Longitudo sagi unius habebit triginta cubitos, et latitudo, quatuor: æqua erit mensura sagorum omnium.<a href='#FN285'>††</a> <span class="Versetto" id="EX26_9">9&#160;</span>E quibus quinque junges seorsum, et sex sibi mutuo copulabis, ita ut sextum sagum in fronte tecti duplices.<a href='#FN286'>‡‡</a> <span class="Versetto" id="EX26_10">10&#160;</span>Facies et quinquaginta ansas in ora sagi unius, ut conjungi cum altero queat, et quinquaginta ansas in ora sagi alterius, ut cum altero copuletur.<a href='#FN287'>§§</a> <span class="Versetto" id="EX26_11">11&#160;</span>Facies et quinquaginta fibulas æneas quibus jungantur ansæ, ut unum ex omnibus operimentum fiat.<a href='#FN288'>***</a> <span class="Versetto" id="EX26_12">12&#160;</span>Quod autem superfuerit in sagis quæ parantur tecto, id est unum sagum quod amplius est, ex medietate ejus operies posteriora tabernaculi.<a href='#FN289'>†††</a> <span class="Versetto" id="EX26_13">13&#160;</span>Et cubitus ex una parte pendebit, et alter ex altera qui plus est in sagorum longitudine, utrumque latus tabernaculi protegens.<a href='#FN290'>‡‡‡</a> <span class="Versetto" id="EX26_14">14&#160;</span>Facies et operimentum aliud tecto de pellibus arietum rubricatis: et super hoc rursum aliud operimentum de janthinis pellibus.<a href='#FN291'>§§§</a> <span class="Versetto" id="EX26_15">15&#160;</span>Facies et tabulas stantes tabernaculi de lignis setim,<a href='#FN292'>*</a> <span class="Versetto" id="EX26_16">16&#160;</span>quæ singulæ denos cubitos in longitudine habeant, et in latitudine singulos ac semissem.<a href='#FN293'>†</a> <span class="Versetto" id="EX26_17">17&#160;</span>In lateribus tabulæ, duæ incastraturæ fient, quibus tabula alteri tabulæ connectatur: atque in hunc modum cunctæ tabulæ parabuntur.<a href='#FN294'>‡</a> <span class="Versetto" id="EX26_18">18&#160;</span>Quarum viginti erunt in latere meridiano quod vergit ad austrum.<a href='#FN295'>§</a> <span class="Versetto" id="EX26_19">19&#160;</span>Quibus quadraginta bases argenteas fundes, ut binæ bases singulis tabulis per duos angulos subjiciantur.<a href='#FN296'>**</a> <span class="Versetto" id="EX26_20">20&#160;</span>In latere quoque secundo tabernaculi quod vergit ad aquilonem, viginti tabulæ erunt,<a href='#FN297'>††</a> <span class="Versetto" id="EX26_21">21&#160;</span>quadraginta habentes bases argenteas, binæ bases singulis tabulis supponentur.<a href='#FN298'>‡‡</a> <span class="Versetto" id="EX26_22">22&#160;</span>Ad occidentalem vero plagam tabernaculi facies sex tabulas,<a href='#FN299'>§§</a> <span class="Versetto" id="EX26_23">23&#160;</span>et rursum alias duas quæ in angulis erigantur post tergum tabernaculi.<a href='#FN300'>***</a> <span class="Versetto" id="EX26_24">24&#160;</span>Eruntque conjunctæ a deorsum usque sursum, et una omnes compago retinebit. Duabus quoque tabulis quæ in angulis ponendæ sunt, similis junctura servabitur.<a href='#FN301'>†††</a> <span class="Versetto" id="EX26_25">25&#160;</span>Et erunt simul tabulæ octo, bases earum argenteæ sedecim, duabus basibus per unam tabulam supputatis. <span class="Versetto" id="EX26_26">26&#160;</span>Facies et vectes de lignis setim quinque ad continendas tabulas in uno latere tabernaculi, <span class="Versetto" id="EX26_27">27&#160;</span>et quinque alios in altero, et ejusdem numeri ad occidentalem plagam: <span class="Versetto" id="EX26_28">28&#160;</span>qui mittentur per medias tabulas a summo usque ad summum. <span class="Versetto" id="EX26_29">29&#160;</span>Ipsas quoque tabulas deaurabis, et fundes in eis annulos aureos per quos vectes tabulata contineant: quos operies laminis aureis.<a href='#FN302'>‡‡‡</a> <span class="Versetto" id="EX26_30">30&#160;</span>Et eriges tabernaculum juxta exemplar quod tibi in monte monstratum est.<a href='#FN303'>§§§</a> <span class="Versetto" id="EX26_31">31&#160;</span>Facies et velum de hyacintho, et purpura, coccoque bis tincto, et bysso retorta, opere plumario et pulchra varietate contextum:<a href='#FN304'>*</a> <span class="Versetto" id="EX26_32">32&#160;</span>quod appendes ante quatuor columnas de lignis setim, quæ ipsæ quidem deauratæ erunt, et habebunt capita aurea, sed bases argenteas.<a href='#FN305'>†</a> <span class="Versetto" id="EX26_33">33&#160;</span>Inseretur autem velum per circulos, intra quod pones arcam testimonii, quo et sanctuarium, et sanctuarii sanctuaria dividentur.<a href='#FN306'>‡</a> <span class="Versetto" id="EX26_34">34&#160;</span>Pones et propitiatorium super arcam testimonii in Sancto sanctorum, <span class="Versetto" id="EX26_35">35&#160;</span>mensamque extra velum, et contra mensam candelabrum in latere tabernaculi meridiano: mensa enim stabit in parte aquilonis.<a href='#FN307'>§</a> <span class="Versetto" id="EX26_36">36&#160;</span>Facies et tentorium in introitu tabernaculi de hyacintho, et purpura, coccoque bis tincto, et bysso retorta, opere plumarii.<a href='#FN308'>**</a> <span class="Versetto" id="EX26_37">37&#160;</span>Et quinque columnas deaurabis lignorum setim, ante quas ducetur tentorium: quarum erunt capita aurea, et bases æneæ.<a href='#FN309'>††</a></p>

  <p class='pT4' id='EX27_0'>27</p>

  <p class='Normale'><span class="Versetto" id="EX27_1">1&#160;</span>Facies et altare de lignis setim, quod habebit quinque cubitus in longitudine, et totidem in latitudine, id est, quadrum, et tres cubitos in altitudine.<a href='#FN310'>*</a> <span class="Versetto" id="EX27_2">2&#160;</span>Cornua autem per quatuor angulos ex ipso erunt: et operies illud ære.<a href='#FN311'>†</a> <span class="Versetto" id="EX27_3">3&#160;</span>Faciesque in usus ejus lebetes ad suscipiendos cineres, et forcipes atque fuscinulas, et ignium receptacula; omnia vasa ex ære fabricabis.<a href='#FN312'>‡</a> <span class="Versetto" id="EX27_4">4&#160;</span>Craticulamque in modum retis æneam: per cujus quatuor angulos erunt quatuor annuli ænei.<a href='#FN313'>§</a> <span class="Versetto" id="EX27_5">5&#160;</span>Quos pones subter arulam altaris: eritque craticula usque ad altaris medium.<a href='#FN314'>**</a> <span class="Versetto" id="EX27_6">6&#160;</span>Facies et vectes altaris de lignis setim duos, quos operies laminis æneis:<a href='#FN315'>††</a> <span class="Versetto" id="EX27_7">7&#160;</span>et induces per circulos, eruntque ex utroque latere altaris ad portandum. <span class="Versetto" id="EX27_8">8&#160;</span>Non solidum, sed inane et cavum intrinsecus facies illud, sicut tibi in monte monstratum est.<a href='#FN316'>‡‡</a> <span class="Versetto" id="EX27_9">9&#160;</span>Facies et atrium tabernaculi, in cujus australi plaga contra meridiem erunt tentoria de bysso retorta: centum cubitos unum latus tenebit in longitudine.<a href='#FN317'>§§</a> <span class="Versetto" id="EX27_10">10&#160;</span>Et columnas viginti cum basibus totidem æneis, quæ capita cum cælaturis suis habebunt argentea.<a href='#FN318'>***</a> <span class="Versetto" id="EX27_11">11&#160;</span>Similiter et in latere aquilonis per longum erunt tentoria centum cubitorum, columnæ viginti, et bases æneæ ejusdem numeri, et capita earum cum cælaturis suis argentea.<a href='#FN319'>†††</a> <span class="Versetto" id="EX27_12">12&#160;</span>In latitudine vero atrii, quod respicit ad occidentem, erunt tentoria per quinquaginta cubitos, et columnæ decem, basesque totidem.<a href='#FN320'>‡‡‡</a> <span class="Versetto" id="EX27_13">13&#160;</span>In ea quoque atrii latitudine, quæ respicit ad orientem, quinquaginta cubiti erunt.<a href='#FN321'>§§§</a> <span class="Versetto" id="EX27_14">14&#160;</span>In quibus quindecim cubitorum tentoria lateri uno deputabuntur, columnæque tres et bases totidem:<a href='#FN322'>*</a> <span class="Versetto" id="EX27_15">15&#160;</span>et in latere altero erunt tentoria cubitos obtinentia quindecim, columnæ tres, et bases totidem. <span class="Versetto" id="EX27_16">16&#160;</span>In introitu vero atrii fiet tentorium cubitorum viginti ex hyacintho et purpura, coccoque bis tincto, et bysso retorta, opere plumarii: columnas habebit quatuor, cum basibus totidem.<a href='#FN323'>†</a> <span class="Versetto" id="EX27_17">17&#160;</span>Omnes columnæ atrii per circuitum vestitæ erunt argenteis laminis, capitibus argenteis, et basibus æneis.<a href='#FN324'>‡</a> <span class="Versetto" id="EX27_18">18&#160;</span>In longitudine occupabit atrium cubitos centum, in latitudine quinquaginta, altitudo quinque cubitorum erit: fietque de bysso retorta, et habebit bases æneas.<a href='#FN325'>§</a> <span class="Versetto" id="EX27_19">19&#160;</span>Cuncta vasa tabernaculi in omnes usus et cæremonias, tam paxillos ejus quam atrii, ex ære facies.<a href='#FN326'>**</a> <span class="Versetto" id="EX27_20">20&#160;</span>Præcipe filiis Israël ut afferant tibi oleum de arboribus olivarum purissimum, piloque contusum, ut ardeat lucerna semper<a href='#FN327'>††</a> <span class="Versetto" id="EX27_21">21&#160;</span>in tabernaculo testimonii, extra velum quod oppansum est testimonio. Et collocabunt eam Aaron et filii ejus, ut usque mane luceat coram Domino. Perpetuus erit cultus per successiones eorum a filiis Israël.<a href='#FN328'>‡‡</a></p>

  <p class='pT4' id='EX28_0'>28</p>

  <p class='Normale'><span class="Versetto" id="EX28_1">1&#160;</span>Applica quoque ad te Aaron fratrem tuum cum filiis suis de medio filiorum Israël, ut sacerdotio fungantur mihi: Aaron, Nadab, et Abiu, Eleazar, et Ithamar.<a href='#FN329'>*</a> <span class="Versetto" id="EX28_2">2&#160;</span>Faciesque vestem sanctam Aaron fratri tuo in gloriam et decorem.<a href='#FN330'>†</a> <span class="Versetto" id="EX28_3">3&#160;</span>Et loqueris cunctis sapientibus corde quos replevi spiritu prudentiæ, ut faciant vestes Aaron, in quibus sanctificatus ministret mihi. <span class="Versetto" id="EX28_4">4&#160;</span>Hæc autem erunt vestimenta quæ faciet: rationale et superhumerale, tunicam et lineam strictam, cidarim et balteum. Facient vestimenta sancta fratri tuo Aaron et filiis ejus, ut sacerdotio fungantur mihi.<a href='#FN331'>‡</a> <span class="Versetto" id="EX28_5">5&#160;</span>Accipientque aurum, et hyacinthum, et purpuram, coccumque bis tinctum, et byssum. <span class="Versetto" id="EX28_6">6&#160;</span>Facient autem superhumerale de auro et hyacintho et purpura, coccoque bis tincto, et bysso retorta, opere polymito.<a href='#FN332'>§</a> <span class="Versetto" id="EX28_7">7&#160;</span>Duas oras junctas habebit in utroque latere summitatum, ut in unum redeant.<a href='#FN333'>**</a> <span class="Versetto" id="EX28_8">8&#160;</span>Ipsa quoque textura et cuncta operis varietas erit ex auro et hyacintho, et purpura, coccoque bis tincto, et bysso retorta.<a href='#FN334'>††</a> <span class="Versetto" id="EX28_9">9&#160;</span>Sumesque duos lapides onychinos, et sculpes in eis nomina filiorum Israël:<a href='#FN335'>‡‡</a> <span class="Versetto" id="EX28_10">10&#160;</span>sex nomina in lapide uno, et sex reliqua in altero, juxta ordinem nativitatis eorum. <span class="Versetto" id="EX28_11">11&#160;</span>Opere sculptoris et cælatura gemmarii, sculpes eos nominibus filiorum Israël, inclusos auro atque circumdatos:<a href='#FN336'>§§</a> <span class="Versetto" id="EX28_12">12&#160;</span>et pones in utroque latere superhumeralis, memoriale filiis Israël. Portabitque Aaron nomina eorum coram Domino super utrumque humerum, ob recordationem.<a href='#FN337'>***</a> <span class="Versetto" id="EX28_13">13&#160;</span>Facies et uncinos ex auro,<a href='#FN338'>†††</a> <span class="Versetto" id="EX28_14">14&#160;</span>et duas catenulas ex auro purissimo sibi invicem cohærentes, quas inseres uncinis. <span class="Versetto" id="EX28_15">15&#160;</span>Rationale quoque judicii facies opere polymito juxta texturam superhumeralis, ex auro, hyacintho, et purpura, coccoque bis tincto, et bysso retorta.<a href='#FN339'>‡‡‡</a> <span class="Versetto" id="EX28_16">16&#160;</span>Quadrangulum erit et duplex: mensuram palmi habebit tam in longitudine quam in latitudine.<a href='#FN340'>§§§</a> <span class="Versetto" id="EX28_17">17&#160;</span>Ponesque in eo quatuor ordines lapidum: in primo versu erit lapis sardius, et topazius, et smaragdus:<a href='#FN341'>*</a> <span class="Versetto" id="EX28_18">18&#160;</span>in secundo carbunculus, sapphirus, et jaspis: <span class="Versetto" id="EX28_19">19&#160;</span>in tertio ligurius, achates, et amethystus:<a href='#FN342'>†</a> <span class="Versetto" id="EX28_20">20&#160;</span>in quarto chrysolithus, onychinus, et beryllus. Inclusi auro erunt per ordines suos. <span class="Versetto" id="EX28_21">21&#160;</span>Habebuntque nomina filiorum Israël: duodecim nominibus cælabuntur, singuli lapides nominibus singulorum per duodecim tribus. <span class="Versetto" id="EX28_22">22&#160;</span>Facies in rationali catenas sibi invicem cohærentes ex auro purissimo,<a href='#FN343'>‡</a> <span class="Versetto" id="EX28_23">23&#160;</span>et duos annulos aureos, quos pones in utraque rationalis summitate: <span class="Versetto" id="EX28_24">24&#160;</span>catenasque aureas junges annulis, qui sunt in marginibus ejus, <span class="Versetto" id="EX28_25">25&#160;</span>et ipsarum catenarum extrema duobus copulabis uncinis in utroque latere superhumeralis quod rationale respicit. <span class="Versetto" id="EX28_26">26&#160;</span>Facies et duos annulos aureos, quos pones in summitatibus rationalis, in oris, quæ e regione sunt superhumeralis, et posteriora ejus aspiciunt. <span class="Versetto" id="EX28_27">27&#160;</span>Necnon et alios duos annulos aureos, qui ponendi sunt in utroque latere superhumeralis deorsum, quod respicit contra faciem juncturæ inferioris, ut aptari possit cum superhumerali, <span class="Versetto" id="EX28_28">28&#160;</span>et stringatur rationale annulis suis cum annulis superhumeralis vitta hyacinthina, ut maneat junctura fabrefacta, et a se invicem rationale et superhumerale nequeant separari.<a href='#FN344'>§</a> <span class="Versetto" id="EX28_29">29&#160;</span>Portabitque Aaron nomina filiorum Israël in rationali judicii super pectus suum, quando ingredietur Sanctuarium, memoriale coram Domino in æternum.<a href='#FN345'>**</a> <span class="Versetto" id="EX28_30">30&#160;</span>Pones autem in rationali judicii Doctrinam et Veritatem, quæ erunt in pectore Aaron, quando ingredietur coram Domino: et gestabit judicium filiorum Israël in pectore suo, in conspectu Domini semper.<a href='#FN346'>††</a> <span class="Versetto" id="EX28_31">31&#160;</span>Facies et tunicam superhumeralis totam hyacinthinam,<a href='#FN347'>‡‡</a> <span class="Versetto" id="EX28_32">32&#160;</span>in cujus medio supra erit capitium, et ora per gyrum ejus textilis, sicut fieri solet in extremis vestium partibus, ne facile rumpatur.<a href='#FN348'>§§</a> <span class="Versetto" id="EX28_33">33&#160;</span>Deorsum vero, ad pedes ejusdem tunicæ, per circuitum, quasi mala punica facies, ex hyacintho, et purpura, et cocco bis tincto, mistis in medio tintinnabulis,<a href='#FN349'>***</a> <span class="Versetto" id="EX28_34">34&#160;</span>ita ut tintinnabulum sit aureum et malum punicum: rursumque tintinnabulum aliud aureum et malum punicum. <span class="Versetto" id="EX28_35">35&#160;</span>Et vestietur ea Aaron in officio ministerii, ut audiatur sonitus quando ingreditur et egreditur sanctuarium in conspectu Domini, et non moriatur.<a href='#FN350'>†††</a> <span class="Versetto" id="EX28_36">36&#160;</span>Facies et laminam de auro purissimo, in qua sculpes opere cælatoris, Sanctum Domino.<a href='#FN351'>‡‡‡</a> <span class="Versetto" id="EX28_37">37&#160;</span>Ligabisque eam vitta hyacinthina, et erit super tiaram,<a href='#FN352'>§§§</a> <span class="Versetto" id="EX28_38">38&#160;</span>imminens fronti pontificis. Portabitque Aaron iniquitates eorum, quæ obtulerunt et sanctificaverunt filii Israël, in cunctis muneribus et donariis suis. Erit autem lamina semper in fronte ejus, ut placatus sit eis Dominus.<a href='#FN353'>*</a> <span class="Versetto" id="EX28_39">39&#160;</span>Stringesque tunicam bysso, et tiaram byssinam facies, et balteum opere plumarii.<a href='#FN354'>†</a> <span class="Versetto" id="EX28_40">40&#160;</span>Porro filiis Aaron tunicas lineas parabis et balteos ac tiaras in gloriam et decorem:<a href='#FN355'>‡</a> <span class="Versetto" id="EX28_41">41&#160;</span>vestiesque his omnibus Aaron fratrem tuum et filios ejus cum eo. Et cunctorum consecrabis manus, sanctificabisque illos, ut sacerdotio fungantur mihi.<a href='#FN356'>§</a> <span class="Versetto" id="EX28_42">42&#160;</span>Facies et feminalia linea, ut operiant carnem turpitudinis suæ, a renibus usque ad femora: <span class="Versetto" id="EX28_43">43&#160;</span>et utentur eis Aaron et filii ejus quando ingredientur tabernaculum testimonii, vel quando appropinquant ad altare ut ministrent in sanctuario, ne iniquitatis rei moriantur. Legitimum sempiternum erit Aaron, et semini ejus post eum.</p>

  <p class='pT4' id='EX29_0'>29</p>

  <p class='Normale'><span class="Versetto" id="EX29_1">1&#160;</span>Sed et hoc facies, ut mihi in sacerdotio consecrentur. Tolle vitulum de armento, et arietes duos immaculatos,<a href='#FN357'>*</a> <span class="Versetto" id="EX29_2">2&#160;</span>panesque azymos, et crustulam absque fermento, quæ conspersa sit oleo, lagana quoque azyma oleo lita: de simila triticea cuncta facies.<a href='#FN358'>†</a> <span class="Versetto" id="EX29_3">3&#160;</span>Et posita in canistro offeres: vitulum autem et duos arietes. <span class="Versetto" id="EX29_4">4&#160;</span>Et Aaron ac filios ejus applicabis ad ostium tabernaculi testimonii. Cumque laveris patrem cum filiis suis aqua, <span class="Versetto" id="EX29_5">5&#160;</span>indues Aaron vestimentis suis, id est, linea et tunica, et superhumerali et rationali, quod constringes balteo.<a href='#FN359'>‡</a> <span class="Versetto" id="EX29_6">6&#160;</span>Et pones tiaram in capite ejus, et laminam sanctam super tiaram, <span class="Versetto" id="EX29_7">7&#160;</span>et oleum unctionis fundes super caput ejus: atque hoc ritu consecrabitur. <span class="Versetto" id="EX29_8">8&#160;</span>Filios quoque illius applicabis, et indues tunicis lineis, cingesque balteo, <span class="Versetto" id="EX29_9">9&#160;</span>Aaron scilicet et liberos ejus, et impones eis mitras: eruntque sacerdotes mihi religione perpetua. Postquam initiaveris manus eorum,<a href='#FN360'>§</a> <span class="Versetto" id="EX29_10">10&#160;</span>applicabis et vitulum coram tabernaculo testimonii. Imponentque Aaron et filii ejus manus super caput illius,<a href='#FN361'>**</a> <span class="Versetto" id="EX29_11">11&#160;</span>et mactabis eum in conspectu Domini, juxta ostium tabernaculi testimonii. <span class="Versetto" id="EX29_12">12&#160;</span>Sumptumque de sanguine vituli, pones super cornua altaris digito tuo, reliquum autem sanguinem fundes juxta basim ejus. <span class="Versetto" id="EX29_13">13&#160;</span>Sumes et adipem totum qui operit intestina, et reticulum jecoris, ac duos renes, et adipem qui super eos est, et offeres incensum super altare: <span class="Versetto" id="EX29_14">14&#160;</span>carnes vero vituli et corium et fimum combures foris extra castra, eo quod pro peccato sit. <span class="Versetto" id="EX29_15">15&#160;</span>Unum quoque arietem sumes, super cujus caput ponent Aaron et filii ejus manus. <span class="Versetto" id="EX29_16">16&#160;</span>Quem cum mactaveris, tolles de sanguine ejus, et fundes circa altare. <span class="Versetto" id="EX29_17">17&#160;</span>Ipsum autem arietem secabis in frustra: lotaque intestina ejus ac pedes, pones super concisas carnes, et super caput illius. <span class="Versetto" id="EX29_18">18&#160;</span>Et offeres totum arietem in incensum super altare: oblatio est Domino, odor suavissimus victimæ Domini.<a href='#FN362'>††</a> <span class="Versetto" id="EX29_19">19&#160;</span>Tolles quoque arietem alterum, super cujus caput Aaron et filii ejus ponent manus. <span class="Versetto" id="EX29_20">20&#160;</span>Quem cum immolaveris, sumes de sanguine ejus, et pones super extremum auriculæ dextræ Aaron et filiorum ejus, et super pollices manus eorum ac pedis dextri, fundesque sanguinem super altare per circuitum. <span class="Versetto" id="EX29_21">21&#160;</span>Cumque tuleris de sanguine qui est super altare, et de oleo unctionis, asperges Aaron et vestes ejus, filios et vestimenta eorum. Consecratisque ipsis et vestibus, <span class="Versetto" id="EX29_22">22&#160;</span>tolles adipem de ariete, et caudam et arvinam, quæ operit vitalia, ac reticulum jecoris, et duos renes, atque adipem, qui super eos est, armumque dextrum, eo quod sit aries consecrationis:<a href='#FN363'>‡‡</a> <span class="Versetto" id="EX29_23">23&#160;</span>tortamque panis unius, crustulam conspersam oleo, laganum de canistro azymorum, quod positum est in conspectu Domini: <span class="Versetto" id="EX29_24">24&#160;</span>ponesque omnia super manus Aaron et filiorum ejus, et sanctificabis eos elevans coram Domino. <span class="Versetto" id="EX29_25">25&#160;</span>Suscipiesque universa de manibus eorum: et incendes super altare in holocaustum, odorem suavissimum in conspectu Domini, quia oblatio ejus est. <span class="Versetto" id="EX29_26">26&#160;</span>Sumes quoque pectusculum de ariete, quo initiatus est Aaron, sanctificabisque illud elevatum coram Domino, et cedet in partem tuam. <span class="Versetto" id="EX29_27">27&#160;</span>Sanctificabisque et pectusculum consecratum, et armum quem de ariete separasti, <span class="Versetto" id="EX29_28">28&#160;</span>quo initiatus est Aaron et filii ejus, cedentque in partem Aaron et filiorum ejus jure perpetuo a filiis Israël: quia primitiva sunt et initia de victimis eorum pacificis quæ offerunt Domino. <span class="Versetto" id="EX29_29">29&#160;</span>Vestem autem sanctam, qua utetur Aaron, habebunt filii ejus post eum, ut ungantur in ea, et consecrantur manus eorum. <span class="Versetto" id="EX29_30">30&#160;</span>Septem diebus utetur illa qui pontifex pro eo fuerit constitutus de filiis ejus, et qui ingredietur tabernaculum testimonii ut ministret in sanctuario.<a href='#FN364'>§§</a> <span class="Versetto" id="EX29_31">31&#160;</span>Arietem autem consecrationis tolles, et coques carnes ejus in loco sancto: <span class="Versetto" id="EX29_32">32&#160;</span>quibus vescetur Aaron et filii ejus. Panes quoque, qui sunt in canistro, in vestibulo tabernaculi testimonii comedent, <span class="Versetto" id="EX29_33">33&#160;</span>ut sit placabile sacrificium, et sanctificentur offerentium manus. Alienigena non vescetur ex eis, quia sancti sunt. <span class="Versetto" id="EX29_34">34&#160;</span>Quod si remanserit de carnibus consecratis, sive de panibus usque mane, combures reliquias igni: non comedentur, quia sanctificata sunt. <span class="Versetto" id="EX29_35">35&#160;</span>Omnia, quæ præcepi tibi, facies super Aaron et filiis ejus. Septem diebus consecrabis manus eorum: <span class="Versetto" id="EX29_36">36&#160;</span>et vitulum pro peccato offeres per singulos dies ad expiandum. Mundabisque altare cum immolaveris expiationis hostiam, et unges illud in sanctificationem. <span class="Versetto" id="EX29_37">37&#160;</span>Septem diebus expiabis altare, et sanctificabis, et erit Sanctum sanctorum: omnis, qui tetigerit illud, sanctificabitur. <span class="Versetto" id="EX29_38">38&#160;</span>Hoc est quod facies in altari: agnos anniculos duos per singulos dies jugiter, <span class="Versetto" id="EX29_39">39&#160;</span>unum agnum mane, et alterum vespere, <span class="Versetto" id="EX29_40">40&#160;</span>decimam partem similæ conspersæ oleo tuso, quod habeat mensuram quartam partem hin, et vinum ad libandum ejusdem mensuræ in agno uno. <span class="Versetto" id="EX29_41">41&#160;</span>Alterum vero agnum offeres ad vesperam juxta ritum matutinæ oblationis, et juxta ea quæ diximus, in odorem suavitatis: <span class="Versetto" id="EX29_42">42&#160;</span>sacrificium est Domino, oblatione perpetua in generationes vestras, ad ostium tabernaculi testimonii coram Domino, ubi constituam ut loquar ad te. <span class="Versetto" id="EX29_43">43&#160;</span>Ibique præcipiam filiis Israël, et sanctificabitur altare in gloria mea. <span class="Versetto" id="EX29_44">44&#160;</span>Sanctificabo et tabernaculum testimonii cum altari, et Aaron cum filiis suis, ut sacerdotio fungantur mihi. <span class="Versetto" id="EX29_45">45&#160;</span>Et habitabo in medio filiorum Israël, eroque eis Deus, <span class="Versetto" id="EX29_46">46&#160;</span>et scient quia ego Dominus Deus eorum, qui eduxi eos de terra Ægypti, ut manerem inter illos, ego Dominus Deus ipsorum.</p>

  <p class='pT4' id='EX30_0'>30</p>

  <p class='Normale'><span class="Versetto" id="EX30_1">1&#160;</span>Facies quoque altare ad adolendum thymiama, de lignis setim,<a href='#FN365'>*</a> <span class="Versetto" id="EX30_2">2&#160;</span>habens cubitum longitudinis, et alterum latitudinis, id est, quadrangulum, et duos cubitos in altitudine. Cornua ex ipso procedent.<a href='#FN366'>†</a> <span class="Versetto" id="EX30_3">3&#160;</span>Vestiesque illud auro purissimo, tam craticulam ejus, quam parietes per circuitum, et cornua. Faciesque ei coronam aureolam per gyrum,<a href='#FN367'>‡</a> <span class="Versetto" id="EX30_4">4&#160;</span>et duos annulos aureos sub corona per singula latera, ut mittantur in eos vectes, et altare portetur.<a href='#FN368'>§</a> <span class="Versetto" id="EX30_5">5&#160;</span>Ipsos quoque vectes facies de lignis setim, et inaurabis. <span class="Versetto" id="EX30_6">6&#160;</span>Ponesque altare contra velum, quod ante arcum pendet testimonii coram propitiatorio quo tegitur testimonium, ubi loquar tibi. <span class="Versetto" id="EX30_7">7&#160;</span>Et adolebit incensum super eo Aaron, suave fragrans, mane. Quando componet lucernas, incendet illud:<a href='#FN369'>**</a> <span class="Versetto" id="EX30_8">8&#160;</span>et quando collocabit eas ad vesperum, uret thymiama sempiternum coram Domino in generationes vestras. <span class="Versetto" id="EX30_9">9&#160;</span>Non offeretis super eo thymiama compositionis alterius, nec oblationem, et victimam, nec libabitis libamina.<a href='#FN370'>††</a> <span class="Versetto" id="EX30_10">10&#160;</span>Et deprecabitur Aaron super cornua ejus semel per annum, in sanguine quod oblatum est pro peccato, et placabit super eo in generationibus vestris. Sanctum sanctorum erit Domino.<a href='#FN371'>‡‡</a> <span class="Versetto" id="EX30_11">11&#160;</span>Locutusque est Dominus ad Moysen, dicens:<a href='#FN372'>§§</a> <span class="Versetto" id="EX30_12">12&#160;</span>Quando tuleris summam filiorum Israël juxta numerum, dabunt singuli pretium pro animabus suis Domino, et non erit plaga in eis, cum fuerint recensiti.<a href='#FN373'>***</a> <span class="Versetto" id="EX30_13">13&#160;</span>Hoc autem dabit omnis qui transit ad nomen, dimidium sicli juxta mensuram templi (siclus viginti obolos habet); media pars sicli offeretur Domino.<a href='#FN374'>†††</a> <span class="Versetto" id="EX30_14">14&#160;</span>Qui habetur in numero, a viginti annis et supra, dabit pretium.<a href='#FN375'>‡‡‡</a> <span class="Versetto" id="EX30_15">15&#160;</span>Dives non addet ad medium sicli, et pauper nihil minuet.<a href='#FN376'>§§§</a> <span class="Versetto" id="EX30_16">16&#160;</span>Susceptamque pecuniam, quæ collata est a filiis Israël, trades in usus tabernaculi testimonii, ut sit monimentum eorum coram Domino, et propitietur animabus eorum.<a href='#FN377'>*</a> <span class="Versetto" id="EX30_17">17&#160;</span>Locutusque est Dominus ad Moysen, dicens:<a href='#FN378'>†</a> <span class="Versetto" id="EX30_18">18&#160;</span>Facies et labrum æneum cum basi sua ad lavandum: ponesque illud inter tabernaculum testimonii et altare. Et missa aqua,<a href='#FN379'>‡</a> <span class="Versetto" id="EX30_19">19&#160;</span>lavabunt in ea Aaron et filii ejus manus suas ac pedes, <span class="Versetto" id="EX30_20">20&#160;</span>quando ingressuri sunt tabernaculum testimonii, et quando accessuri sunt ad altare, ut offerant in eo thymiama Domino, <span class="Versetto" id="EX30_21">21&#160;</span>ne forte moriantur; legitimum sempiternum erit ipsi, et semini ejus per successiones.<a href='#FN380'>§</a> <span class="Versetto" id="EX30_22">22&#160;</span>Locutusque est Dominus ad Moysen, <span class="Versetto" id="EX30_23">23&#160;</span>dicens: Sume tibi aromata, primæ myrrhæ et electæ quingentos siclos, et cinnamomi medium, id est, ducentos quinquaginta siclos, calami similiter ducentos quinquaginta,<a href='#FN381'>**</a> <span class="Versetto" id="EX30_24">24&#160;</span>casiæ autem quingentos siclos, in pondere sanctuarii, olei de olivetis mensuram hin: <span class="Versetto" id="EX30_25">25&#160;</span>faciesque unctionis oleum sanctum, unguentum compositum opere unguentarii, <span class="Versetto" id="EX30_26">26&#160;</span>et unges ex eo tabernaculum testimonii, et arcam testamenti, <span class="Versetto" id="EX30_27">27&#160;</span>mensamque cum vasis suis, et candelabrum, et utensilia ejus, altaria thymiamatis, <span class="Versetto" id="EX30_28">28&#160;</span>et holocausti, et universam supellectilem quæ ad cultum eorum pertinet. <span class="Versetto" id="EX30_29">29&#160;</span>Sanctificabisque omnia, et erunt Sancta sanctorum; qui tetigerit ea, sanctificabitur.<a href='#FN382'>††</a> <span class="Versetto" id="EX30_30">30&#160;</span>Aaron et filios ejus unges, sanctificabisque eos, ut sacerdotio fungantur mihi. <span class="Versetto" id="EX30_31">31&#160;</span>Filiis quoque Israël dices: Hoc oleum unctionis sanctum erit mihi in generationes vestras. <span class="Versetto" id="EX30_32">32&#160;</span>Caro hominis non ungetur ex eo, et juxta compositionem ejus non facietis aliud, quia sanctificatum est, et sanctum erit vobis. <span class="Versetto" id="EX30_33">33&#160;</span>Homo quicumque tale composuerit, et dederit ex eo alieno, exterminabitur de populo suo. <span class="Versetto" id="EX30_34">34&#160;</span>Dixitque Dominus ad Moysen: Sume tibi aromata, stacten et onycha, galbanum boni odoris, et thus lucidissimum; æqualis ponderis erunt omnia:<a href='#FN383'>‡‡</a> <span class="Versetto" id="EX30_35">35&#160;</span>faciesque thymiama compositum opere unguentarii, mistum diligenter, et purum, et sanctificatione dignissimum.<a href='#FN384'>§§</a> <span class="Versetto" id="EX30_36">36&#160;</span>Cumque in tenuissimum pulverem universa contuderis, pones ex eo coram tabernaculo testimonii, in quo loco apparebo tibi. Sanctum sanctorum erit vobis thymiama. <span class="Versetto" id="EX30_37">37&#160;</span>Talem compositionem non facietis in usus vestros, quia sanctum est Domino.<a href='#FN385'>***</a> <span class="Versetto" id="EX30_38">38&#160;</span>Homo quicumque fecerit simile, ut odore illius perfruatur, peribit de populis suis.</p>

  <p class='pT4' id='EX31_0'>31</p>

  <p class='Normale'><span class="Versetto" id="EX31_1">1&#160;</span>Locutusque est Dominus ad Moysen, dicens: <span class="Versetto" id="EX31_2">2&#160;</span>Ecce, vocavi ex nomine Beseleel filium Uri filii Hur de tribu Juda,<a href='#FN386'>*</a> <span class="Versetto" id="EX31_3">3&#160;</span>et implevi spiritu Dei, sapientia, et intelligentia et scientia in omni opere,<a href='#FN387'>†</a> <span class="Versetto" id="EX31_4">4&#160;</span>ad excogitandum quidquid fabrefieri potest ex auro, et argento, et ære, <span class="Versetto" id="EX31_5">5&#160;</span>marmore, et gemmis, et diversitate lignorum. <span class="Versetto" id="EX31_6">6&#160;</span>Dedique ei socium Ooliab filium Achisamech de tribu Dan. Et in corde omnis eruditi posui sapientiam: ut faciant cuncta quæ præcepi tibi,<a href='#FN388'>‡</a> <span class="Versetto" id="EX31_7">7&#160;</span>tabernaculum fœderis, et arcam testimonii, et propitiatorium, quod super eam est, et cuncta vasa tabernaculi, <span class="Versetto" id="EX31_8">8&#160;</span>mensamque et vasa ejus, candelabrum purissimum cum vasis suis, et altaris thymiamatis, <span class="Versetto" id="EX31_9">9&#160;</span>et holocausti, et omnia vasa eorum, labrum cum basi sua, <span class="Versetto" id="EX31_10">10&#160;</span>vestes sanctas in ministerio Aaron sacerdoti, et filiis ejus, ut fungantur officio suo in sacris: <span class="Versetto" id="EX31_11">11&#160;</span>oleum unctionis, et thymiama aromatum in sanctuario, omnia quæ præcepi tibi, facient. <span class="Versetto" id="EX31_12">12&#160;</span>Et locutus est Dominus ad Moysen, dicens: <span class="Versetto" id="EX31_13">13&#160;</span>Loquere filiis Israël, et dices ad eos: Videte ut sabbatum meum custodiatis: quia signum est inter me et vos in generationibus vestris: ut sciatis quia ego Dominus, qui sanctifico vos.<a href='#FN389'>§</a> <span class="Versetto" id="EX31_14">14&#160;</span>Custodite sabbatum meum, sanctum est enim vobis: qui polluerit illud, morte morietur; qui fecerit in eo opus, peribit anima illius de medio populi sui. <span class="Versetto" id="EX31_15">15&#160;</span>Sex diebus facietis opus: in die septimo sabbatum est, requies sancta Domino; omnis qui fecerit opus in hac die, morietur. <span class="Versetto" id="EX31_16">16&#160;</span>Custodiant filii Israël sabbatum, et celebrent illud in generationibus suis. Pactum est sempiternum <span class="Versetto" id="EX31_17">17&#160;</span>inter me et filios Israël, signumque perpetuum; sex enim diebus fecit Dominus cælum et terram, et in septimo ab opere cessavit. <span class="Versetto" id="EX31_18">18&#160;</span>Deditque Dominus Moysi, completis hujuscemodi sermonibus in monte Sinai, duas tabulas testimonii lapideas, scriptas digito Dei.<a href='#FN390'>**</a></p>

  <p class='pT4' id='EX32_0'>32</p>

  <p class='Normale'><span class="Versetto" id="EX32_1">1&#160;</span>Videns autem populus quod moram faceret descendendi de monte Moyses, congregatus adversus Aaron, dixit: Surge, fac nobis deos, qui nos præcedant: Moysi enim huic viro, qui nos eduxit de terra Ægypti, ignoramus quid acciderit.<a href='#FN391'>*</a> <span class="Versetto" id="EX32_2">2&#160;</span>Dixitque ad eos Aaron: Tollite inaures aureas de uxorum, filiorumque et filiarum vestrarum auribus, et afferte ad me.<a href='#FN392'>†</a> <span class="Versetto" id="EX32_3">3&#160;</span>Fecitque populus quæ jusserat, deferens inaures ad Aaron. <span class="Versetto" id="EX32_4">4&#160;</span>Quas cum ille accepisset, formavit opere fusorio, et fecit ex eis vitulum conflatilem: dixeruntque: Hi sunt dii tui Israël, qui te eduxerunt de terra Ægypti. <span class="Versetto" id="EX32_5">5&#160;</span>Quod cum vidisset Aaron, ædificavit altare coram eo, et præconis voce clamavit dicens: Cras solemnitas Domini est. <span class="Versetto" id="EX32_6">6&#160;</span>Surgentesque mane, obtulerunt holocausta, et hostias pacificas, et sedit populus manducare, et bibere, et surrexerunt ludere.<a href='#FN393'>‡</a> <span class="Versetto" id="EX32_7">7&#160;</span>Locutus est autem Dominus ad Moysen, dicens: Vade, descende: peccavit populus tuus, quem eduxisti de terra Ægypti. <span class="Versetto" id="EX32_8">8&#160;</span>Recesserunt cito de via, quam ostendisti eis: feceruntque sibi vitulum conflatilem, et adoraverunt, atque immolantes ei hostias, dixerunt: Isti sunt dii tui Israël, qui te eduxerunt de terra Ægypti.<a href='#FN394'>§</a> <span class="Versetto" id="EX32_9">9&#160;</span>Rursumque ait Dominus ad Moysen: Cerno quod populus iste duræ cervicis sit: <span class="Versetto" id="EX32_10">10&#160;</span>dimitte me, ut irascatur furor meus contra eos, et deleam eos, faciamque te in gentem magnam.<a href='#FN395'>**</a> <span class="Versetto" id="EX32_11">11&#160;</span>Moyses autem orabat Dominum Deum suum, dicens: Cur, Domine, irascitur furor tuus contra populum tuum, quem eduxisti de terra Ægypti, in fortitudine magna, et in manu robusta? <span class="Versetto" id="EX32_12">12&#160;</span>Ne quæso dicant Ægyptii: Callide eduxit eos, ut interficeret in montibus, et deleret e terra: quiescat ira tua, et esto placabilis super nequitia populi tui. <span class="Versetto" id="EX32_13">13&#160;</span>Recordare Abraham, Isaac, et Israël servorum tuorum, quibus jurasti per temetipsum, dicens: Multiplicabo semen vestrum sicut stellas cæli; et universam terram hanc, de qua locutus sum, dabo semini vestro, et possidebitis eam semper.<a href='#FN396'>††</a> <span class="Versetto" id="EX32_14">14&#160;</span>Placatusque est Dominus ne faceret malum quod locutus fuerat adversus populum suum.<a href='#FN397'>‡‡</a> <span class="Versetto" id="EX32_15">15&#160;</span>Et reversus est Moyses de monte, portans duas tabulas testimonii in manu sua, scriptas ex utraque parte, <span class="Versetto" id="EX32_16">16&#160;</span>et factas opere Dei: scriptura quoque Dei erat sculpta in tabulis. <span class="Versetto" id="EX32_17">17&#160;</span>Audiens autem Josue tumultum populi vociferantis, dixit ad Moysen: Ululatus pugnæ auditur in castris. <span class="Versetto" id="EX32_18">18&#160;</span>Qui respondit: Non est clamor adhortantium ad pugnam, neque vociferatio compellentium ad fugam: sed vocem cantantium ego audio. <span class="Versetto" id="EX32_19">19&#160;</span>Cumque appropinquasset ad castra, vidit vitulum, et choros: iratusque valde, projecit de manu tabulas, et confregit eas ad radicem montis:<a href='#FN398'>§§</a> <span class="Versetto" id="EX32_20">20&#160;</span>arripiensque vitulum quem fecerant, combussit, et contrivit usque ad pulverem, quem sparsit in aquam, et dedit ex eo potum filiis Israël.<a href='#FN399'>***</a> <span class="Versetto" id="EX32_21">21&#160;</span>Dixitque ad Aaron: Quid tibi fecit hic populus, ut induceres super eum peccatum maximum? <span class="Versetto" id="EX32_22">22&#160;</span>Cui ille respondit: Ne indignetur dominus meus: tu enim nosti populum istum, quod pronus sit ad malum: <span class="Versetto" id="EX32_23">23&#160;</span>dixerunt mihi: Fac nobis deos, qui nos præcedant: huic enim Moysi, qui nos eduxit de terra Ægypti, nescimus quid acciderit. <span class="Versetto" id="EX32_24">24&#160;</span>Quibus ego dixi: Quis vestrum habet aurum? Tulerunt, et dederunt mihi: et projeci illud in ignem, egressusque est hic vitulus.<a href='#FN400'>†††</a> <span class="Versetto" id="EX32_25">25&#160;</span>Videns ergo Moyses populum quod esset nudatus (spoliaverat enim eum Aaron propter ignominiam sordis, et inter hostes nudum constituerat),<a href='#FN401'>‡‡‡</a> <span class="Versetto" id="EX32_26">26&#160;</span>et stans in porta castrorum, ait: Si quis est Domini, jungatur mihi. Congregatique sunt ad eum omnes filii Levi: <span class="Versetto" id="EX32_27">27&#160;</span>quibus ait: Hæc dicit Dominus Deus Israël: Ponat vir gladium super femur suum: ite, et redite de porta usque ad portam per medium castrorum, et occidat unusquisque fratrem, et amicum, et proximum suum.<a href='#FN402'>§§§</a> <span class="Versetto" id="EX32_28">28&#160;</span>Feceruntque filii Levi juxta sermonem Moysi, cecideruntque in die illa quasi viginti tria millia hominum.<a href='#FN403'>*</a> <span class="Versetto" id="EX32_29">29&#160;</span>Et ait Moyses: Consecrastis manus vestras hodie Domino, unusquisque in filio, et in fratre suo, ut detur vobis benedictio. <span class="Versetto" id="EX32_30">30&#160;</span>Facto autem altero die, locutus est Moyses ad populum: Peccastis peccatum maximum: ascendam ad Dominum, si quomodo quivero eum deprecari pro scelere vestro. <span class="Versetto" id="EX32_31">31&#160;</span>Reversusque ad Dominum, ait: Obsecro, peccavit populus iste peccatum maximum, feceruntque sibi deos aureos: aut dimitte eis hanc noxam,<a href='#FN404'>†</a> <span class="Versetto" id="EX32_32">32&#160;</span>aut si non facis, dele me de libro tuo quem scripsisti. <span class="Versetto" id="EX32_33">33&#160;</span>Cui respondit Dominus: Qui peccaverit mihi, delebo eum de libro meo: <span class="Versetto" id="EX32_34">34&#160;</span>tu autem vade, et duc populum istum quo locutus sum tibi: angelus meus præcedet te. Ego autem in die ultionis visitabo et hoc peccatum eorum. <span class="Versetto" id="EX32_35">35&#160;</span>Percussit ergo Dominus populum pro reatu vituli, quem fecerat Aaron.<a href='#FN405'>‡</a></p>

  <p class='pT4' id='EX33_0'>33</p>

  <p class='Normale'><span class="Versetto" id="EX33_1">1&#160;</span>Locutusque est Dominus ad Moysen, dicens: Vade, ascende de loco isto tu, et populus tuus quem eduxisti de terra Ægypti, in terram quam juravi Abraham, Isaac et Jacob, dicens: Semini tuo dabo eam:<a href='#FN406'>*</a> <span class="Versetto" id="EX33_2">2&#160;</span>et mittam præcursorem tui angelum, ut ejiciam Chananæum, et Amorrhæum, et Hethæum, et Pherezæum, et Hevæum, et Jebusæum,<a href='#FN407'>†</a> <span class="Versetto" id="EX33_3">3&#160;</span>et intres in terram fluentem lacte et melle. Non enim ascendam tecum, quia populus duræ cervicis es: ne forte disperdam te in via. <span class="Versetto" id="EX33_4">4&#160;</span>Audiensque populus sermonem hunc pessimum, luxit: et nullus ex more indutus est cultu suo.<a href='#FN408'>‡</a> <span class="Versetto" id="EX33_5">5&#160;</span>Dixitque Dominus ad Moysen: Loquere filiis Israël: Populus duræ cervicis es: semel ascendam in medio tui, et delebo te. Jam nunc depone ornatum tuum, ut sciam quid faciam tibi. <span class="Versetto" id="EX33_6">6&#160;</span>Deposuerunt ergo filii Israël ornatum suum a monte Horeb. <span class="Versetto" id="EX33_7">7&#160;</span>Moyses quoque tollens tabernaculum, tetendit extra castra procul, vocavitque nomen ejus, Tabernaculum fœderis. Et omnis populus, qui habebat aliquam quæstionem, egrediebatur ad tabernaculum fœderis, extra castra.<a href='#FN409'>§</a> <span class="Versetto" id="EX33_8">8&#160;</span>Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui, aspiciebantque tergum Moysi, donec ingrederetur tentorium.<a href='#FN410'>**</a> <span class="Versetto" id="EX33_9">9&#160;</span>Ingresso autem illo tabernaculum fœderis, descendebat columna nubis, et stabat ad ostium, loquebaturque cum Moyse, <span class="Versetto" id="EX33_10">10&#160;</span>cernentibus universis quod columna nubis staret ad ostium tabernaculi. Stabantque ipsi, et adorabant per fores tabernaculorum suorum. <span class="Versetto" id="EX33_11">11&#160;</span>Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister ejus Josue filius Nun, puer, non recedebat de tabernaculo. <span class="Versetto" id="EX33_12">12&#160;</span>Dixit autem Moyses ad Dominum: Præcipis ut educam populum istum: et non indicas mihi quem missurus es mecum, præsertim cum dixeris: Novi te ex nomine, et invenisti gratiam coram me. <span class="Versetto" id="EX33_13">13&#160;</span>Si ergo inveni gratiam in conspectu tuo, ostende mihi faciem tuam, ut sciam te, et inveniam gratiam ante oculos tuos: respice populum tuum gentem hanc. <span class="Versetto" id="EX33_14">14&#160;</span>Dixitque Dominus: Facies mea præcedet te, et requiem dabo tibi. <span class="Versetto" id="EX33_15">15&#160;</span>Et ait Moyses: Si non tu ipse præcedas, ne educas nos de loco isto. <span class="Versetto" id="EX33_16">16&#160;</span>In quo enim scire poterimus ego et populus tuus invenisse nos gratiam in conspectu tuo, nisi ambulaveris nobiscum, ut glorificemur ab omnibus populis qui habitant super terram? <span class="Versetto" id="EX33_17">17&#160;</span>Dixit autem Dominus ad Moysen: Et verbum istud, quod locutus es, faciam: invenisti enim gratiam coram me, et teipsum novi ex nomine.<a href='#FN411'>††</a> <span class="Versetto" id="EX33_18">18&#160;</span>Qui ait: Ostende mihi gloriam tuam. <span class="Versetto" id="EX33_19">19&#160;</span>Respondit: Ego ostendam omne bonum tibi, et vocabo in nomine Domini coram te: et miserebor cui voluero, et clemens ero in quem mihi placuerit.<a href='#FN412'>‡‡</a> <span class="Versetto" id="EX33_20">20&#160;</span>Rursumque ait: Non poteris videre faciem meam: non enim videbit me homo et vivet.<a href='#FN413'>§§</a> <span class="Versetto" id="EX33_21">21&#160;</span>Et iterum: Ecce, inquit, est locus apud me, et stabis supra petram.<a href='#FN414'>***</a> <span class="Versetto" id="EX33_22">22&#160;</span>Cumque transibit gloria mea, ponam te in foramine petræ, et protegam dextera mea, donec transeam:<a href='#FN415'>†††</a> <span class="Versetto" id="EX33_23">23&#160;</span>tollamque manum meam, et videbis posteriora mea: faciem autem meam videre non poteris.</p>

  <p class='pT4' id='EX34_0'>34</p>

  <p class='Normale'><span class="Versetto" id="EX34_1">1&#160;</span>Ac deinceps: Præcide, ait, tibi duas tabulas lapideas instar priorum, et scribam super eas verba, quæ habuerunt tabulæ quas fregisti. <span class="Versetto" id="EX34_2">2&#160;</span>Esto paratus mane, ut ascendas statim in montem Sinai, stabisque mecum super verticem montis. <span class="Versetto" id="EX34_3">3&#160;</span>Nullus ascendat tecum, nec videatur quispiam per totum montem: boves quoque et oves non pascantur e contra. <span class="Versetto" id="EX34_4">4&#160;</span>Excidit ergo duas tabulas lapideas, quales antea fuerant: et de nocte consurgens ascendit in montem Sinai, sicut præceperat ei Dominus, portans secum tabulas. <span class="Versetto" id="EX34_5">5&#160;</span>Cumque descendisset Dominus per nubem, stetit Moyses cum eo, invocans nomen Domini. <span class="Versetto" id="EX34_6">6&#160;</span>Quo transeunte coram eo, ait: Dominator Domine Deus, misericors et clemens, patiens et multæ miserationis, ac verax, <span class="Versetto" id="EX34_7">7&#160;</span>qui custodis misericordiam in millia; qui aufers iniquitatem, et scelera, atque peccata, nullusque apud te per se innocens est; qui reddis iniquitatem patrum filiis, ac nepotibus in tertiam et quartam progeniem.<a href='#FN416'>*</a> <span class="Versetto" id="EX34_8">8&#160;</span>Festinusque Moyses, curvatus est pronus in terram, et adorans <span class="Versetto" id="EX34_9">9&#160;</span>ait: Si inveni gratiam in conspectu tuo, Domine, obsecro ut gradiaris nobiscum (populus enim duræ cervicis est) et auferas iniquitates nostras atque peccata, nosque possideas. <span class="Versetto" id="EX34_10">10&#160;</span>Respondit Dominus: Ego inibo pactum videntibus cunctis: signa faciam quæ numquam visa sunt super terram, nec in ullis gentibus, ut cernat populus iste, in cujus es medio, opus Domini terribile quod facturus sum. <span class="Versetto" id="EX34_11">11&#160;</span>Observa cuncta quæ hodie mando tibi: ego ipse ejiciam ante faciem tuam Amorrhæum, et Chananæum, et Hethæum, Pherezæum quoque, et Hevæum, et Jebusæum. <span class="Versetto" id="EX34_12">12&#160;</span>Cave ne umquam cum habitatoribus terræ illius jungas amicitias, quæ sint tibi in ruinam: <span class="Versetto" id="EX34_13">13&#160;</span>sed aras eorum destrue, confringe statuas, lucosque succide: <span class="Versetto" id="EX34_14">14&#160;</span>noli adorare deum alienum. Dominus zelotes nomen ejus; Deus est æmulator.<a href='#FN417'>†</a> <span class="Versetto" id="EX34_15">15&#160;</span>Ne ineas pactum cum hominibus illarum regionum: ne, cum fornicati fuerint cum diis suis, et adoraverint simulacra eorum, vocet te quispiam ut comedas de immolatis. <span class="Versetto" id="EX34_16">16&#160;</span>Nec uxorem de filiabus eorum accipies filiis tuis: ne, postquam ipsæ fuerint fornicatæ, fornicari faciant et filios tuos in deos suos. <span class="Versetto" id="EX34_17">17&#160;</span>Deos conflatiles non facies tibi. <span class="Versetto" id="EX34_18">18&#160;</span>Solemnitatem azymorum custodies. Septem diebus vesceris azymis, sicut præcepi tibi, in tempore mensis novorum: mense enim verni temporis egressus es de Ægypto. <span class="Versetto" id="EX34_19">19&#160;</span>Omne quod aperit vulvam generis masculini, meum erit. De cunctis animantibus, tam de bobus, quam de ovibus, meum erit. <span class="Versetto" id="EX34_20">20&#160;</span>Primogenitum asini redimes ove: sin autem nec pretium pro eo dederis, occidetur. Primogenitum filiorum tuorum redimes: nec apparebis in conspectu meo vacuus.<a href='#FN418'>‡</a> <span class="Versetto" id="EX34_21">21&#160;</span>Sex diebus operaberis; die septimo cessabis arare et metere.<a href='#FN419'>§</a> <span class="Versetto" id="EX34_22">22&#160;</span>Solemnitatem hebdomadarum facies tibi in primitiis frugum messis tuæ triticeæ, et solemnitatem, quando redeunte anni tempore cuncta conduntur. <span class="Versetto" id="EX34_23">23&#160;</span>Tribus temporibus anni apparebit omne masculinum tuum in conspectu omnipotentis Domini Dei Israël. <span class="Versetto" id="EX34_24">24&#160;</span>Cum enim tulero gentes a facie tua, et dilatavero terminos tuos, nullus insidiabitur terræ tuæ, ascendente te, et apparente in conspectu Domini Dei tui ter in anno.<a href='#FN420'>**</a> <span class="Versetto" id="EX34_25">25&#160;</span>Non immolabis super fermento sanguinem hostiæ meæ: neque residebit mane de victima solemnitatis Phase.<a href='#FN421'>††</a> <span class="Versetto" id="EX34_26">26&#160;</span>Primitias frugum terræ tuæ offeres in domo Domini Dei tui. Non coques hædum in lacte matris suæ.<a href='#FN422'>‡‡</a> <span class="Versetto" id="EX34_27">27&#160;</span>Dixitque Dominus ad Moysen: Scribe tibi verba hæc, quibus et tecum et cum Israël pepigi fœdus. <span class="Versetto" id="EX34_28">28&#160;</span>Fuit ergo ibi cum Domino quadraginta dies et quadraginta noctes: panem non comedit, et aquam non bibit, et scripsit in tabulis verba fœderis decem.<a href='#FN423'>§§</a> <span class="Versetto" id="EX34_29">29&#160;</span>Cumque descenderet Moyses de monte Sinai, tenebat duas tabulas testimonii, et ignorabat quod cornuta esset facies sua ex consortio sermonis Domini.<a href='#FN424'>***</a> <span class="Versetto" id="EX34_30">30&#160;</span>Videntes autem Aaron et filii Israël cornutam Moysi faciem, timuerunt prope accedere.<a href='#FN425'>†††</a> <span class="Versetto" id="EX34_31">31&#160;</span>Vocatique ab eo, reversi sunt tam Aaron, quam principes synagogæ. Et postquam locutus est ad eos, <span class="Versetto" id="EX34_32">32&#160;</span>venerunt ad eum etiam omnes filii Israël: quibus præcepit cuncta quæ audierat a Domino in monte Sinai. <span class="Versetto" id="EX34_33">33&#160;</span>Impletisque sermonibus, posuit velamen super faciem suam. <span class="Versetto" id="EX34_34">34&#160;</span>Quod ingressus ad Dominum, et loquens cum eo, auferebat donec exiret, et tunc loquebatur ad filios Israël omnia quæ sibi fuerant imperata.<a href='#FN426'>‡‡‡</a> <span class="Versetto" id="EX34_35">35&#160;</span>Qui videbant faciem egredientis Moysi esse cornutam, sed operiebat ille rursus faciem suam, siquando loquebatur ad eos.</p>

  <p class='pT4' id='EX35_0'>35</p>

  <p class='Normale'><span class="Versetto" id="EX35_1">1&#160;</span>Igitur congregata omni turba filiorum Israël, dixit ad eos: Hæc sunt quæ jussit Dominus fieri. <span class="Versetto" id="EX35_2">2&#160;</span>Sex diebus facietis opus: septimus dies erit vobis sanctus, sabbatum, et requies Domini: qui fecerit opus in eo, occidetur. <span class="Versetto" id="EX35_3">3&#160;</span>Non succendetis ignem in omnibus habitaculis vestris per diem sabbati. <span class="Versetto" id="EX35_4">4&#160;</span>Et ait Moyses ad omnem catervam filiorum Israël: Iste est sermo quem præcepit Dominus, dicens: <span class="Versetto" id="EX35_5">5&#160;</span>Separate apud vos primitias Domino. Omnis voluntarius et prono animo offerat eas Domino: aurum et argentum, et æs,<a href='#FN427'>*</a> <span class="Versetto" id="EX35_6">6&#160;</span>hyacinthum et purpuram, coccumque bis tinctum, et byssum, pilos caprarum,<a href='#FN428'>†</a> <span class="Versetto" id="EX35_7">7&#160;</span>pellesque arietum rubricatas, et janthinas, ligna setim, <span class="Versetto" id="EX35_8">8&#160;</span>et oleum ad luminaria concinnanda, et ut conficiatur unguentum, et thymiama suavissimum, <span class="Versetto" id="EX35_9">9&#160;</span>lapides onychinos, et gemmas ad ornatum superhumeralis et rationalis. <span class="Versetto" id="EX35_10">10&#160;</span>Quisque vestrum sapiens est, veniat, et faciat quod Dominus imperavit: <span class="Versetto" id="EX35_11">11&#160;</span>tabernaculum scilicet, et tectum ejus, atque operimentum, annulos, et tabulata cum vectibus, paxillos, et bases: <span class="Versetto" id="EX35_12">12&#160;</span>arcam et vectes, propitiatorium, et velum, quod ante illud oppanditur: <span class="Versetto" id="EX35_13">13&#160;</span>mensam cum vectibus et vasis, et propositionis panibus: <span class="Versetto" id="EX35_14">14&#160;</span>candelabrum ad luminaria sustentanda, vasa illius et lucernas, et oleum ad nutrimenta ignium: <span class="Versetto" id="EX35_15">15&#160;</span>altare thymiamatis, et vectes, et oleum unctionis et thymiama ex aromatibus: tentorium ad ostium tabernaculi: <span class="Versetto" id="EX35_16">16&#160;</span>altare holocausti, et craticulam ejus æneam cum vectibus et vasis suis: labrum et basim ejus: <span class="Versetto" id="EX35_17">17&#160;</span>cortinas atrii cum columnis et basibus, tentorium in foribus vestibuli, <span class="Versetto" id="EX35_18">18&#160;</span>paxillos tabernaculi et atrii cum funiculis suis: <span class="Versetto" id="EX35_19">19&#160;</span>vestimenta, quorum usus est in ministerio sanctuarii, vestes Aaron pontificis ac filiorum ejus, ut sacerdotio fungantur mihi. <span class="Versetto" id="EX35_20">20&#160;</span>Egressaque omnis multitudo filiorum Israël de conspectu Moysi, <span class="Versetto" id="EX35_21">21&#160;</span>obtulerunt mente promptissima atque devota primitias Domino, ad faciendum opus tabernaculi testimonii. Quidquid ad cultum et ad vestes sanctas necessarium erat,<a href='#FN429'>‡</a> <span class="Versetto" id="EX35_22">22&#160;</span>viri cum mulieribus præbuerunt, armillas et inaures, annulos et dextralia: omne vas aureum in donaria Domini separatum est. <span class="Versetto" id="EX35_23">23&#160;</span>Si quis habebat hyacinthum, et purpuram, coccumque bis tinctum, byssum et pilos caprarum, pelles arietum rubricatas, et janthinas, <span class="Versetto" id="EX35_24">24&#160;</span>argenti, ærisque metalla, obtulerunt Domino, lignaque setim in varios usus. <span class="Versetto" id="EX35_25">25&#160;</span>Sed et mulieres doctæ, quæ neverant, dederunt hyacinthum, purpuram, et vermiculum, ac byssum, <span class="Versetto" id="EX35_26">26&#160;</span>et pilos caprarum, sponte propria cuncta tribuentes. <span class="Versetto" id="EX35_27">27&#160;</span>Principes vero obtulerunt lapides onychinos, et gemmas ad superhumerale et rationale,<a href='#FN430'>§</a> <span class="Versetto" id="EX35_28">28&#160;</span>aromataque et oleum ad luminaria concinnanda, et ad præparandum unguentum, ac thymiama odoris suavissimi componendum. <span class="Versetto" id="EX35_29">29&#160;</span>Omnes viri et mulieres mente devota obtulerunt donaria, ut fierent opera, quæ jusserat Dominus per manum Moysi. Cuncti filii Israël voluntaria Domino dedicaverunt. <span class="Versetto" id="EX35_30">30&#160;</span>Dixitque Moyses ad filios Israël: Ecce, vocavit Dominus ex nomine Beseleel filium Uri, filii Hur de tribu Juda,<a href='#FN431'>**</a> <span class="Versetto" id="EX35_31">31&#160;</span>implevitque eum spiritu Dei, sapientia et intelligentia, et scientia et omni doctrina, <span class="Versetto" id="EX35_32">32&#160;</span>ad excogitandum, et faciendum opus in auro, et argento, et ære, <span class="Versetto" id="EX35_33">33&#160;</span>sculpendisque lapidibus, et opere carpentario, quidquid fabre adinveniri potest, <span class="Versetto" id="EX35_34">34&#160;</span>dedit in corde ejus: Ooliab quoque filium Achisamech de tribu Dan: <span class="Versetto" id="EX35_35">35&#160;</span>ambos erudivit sapientia, ut faciant opera abietarii, polymitarii, ac plumarii, de hyacintho ac purpura, coccoque bis tincto, et bysso, et texant omnia, ac nova quæque reperiant.</p>

  <p class='pT4' id='EX36_0'>36</p>

  <p class='Normale'><span class="Versetto" id="EX36_1">1&#160;</span>Fecit ergo Beseleel, et Ooliab, et omnis vir sapiens, quibus dedit Dominus sapientiam et intellectum, ut scirent fabre operari quæ in usus sanctuarii necessaria sunt, et quæ præcepit Dominus.<a href='#FN432'>*</a> <span class="Versetto" id="EX36_2">2&#160;</span>Cumque vocasset eos Moyses et omnem eruditum virum, cui dederat Dominus sapientiam, et qui sponte sua obtulerant se ad faciendum opus,<a href='#FN433'>†</a> <span class="Versetto" id="EX36_3">3&#160;</span>tradidit eis universa donaria filiorum Israël. Qui cum instarent operi, quotidie mane vota populus offerebat. <span class="Versetto" id="EX36_4">4&#160;</span>Unde artifices venire compulsi,<a href='#FN434'>‡</a> <span class="Versetto" id="EX36_5">5&#160;</span>dixerunt Moysi: Plus offert populus quam necessarium est. <span class="Versetto" id="EX36_6">6&#160;</span>Jussit ergo Moyses præconis voce cantari: Nec vir, nec mulier quidquam offerat ultra in opere sanctuarii. Sicque cessatum est a muneribus offerendis, <span class="Versetto" id="EX36_7">7&#160;</span>eo quod oblata sufficerent et superabundarent. <span class="Versetto" id="EX36_8">8&#160;</span>Feceruntque omnes corde sapientes ad explendum opus tabernaculi, cortinas decem de bysso retorta, et hyacintho, et purpura, coccoque bis tincto, opere vario, et arte polymita: <span class="Versetto" id="EX36_9">9&#160;</span>quarum una habebat in longitudine viginti octo cubitos, et in latitudine quatuor; una mensura erat omnium cortinarum. <span class="Versetto" id="EX36_10">10&#160;</span>Conjunxitque cortinas quinque, alteram alteri, et alias quinque sibi invicem copulavit. <span class="Versetto" id="EX36_11">11&#160;</span>Fecit et ansas hyacinthinas in ora cortinæ unius ex utroque latere, et in ora cortinæ alterius similiter, <span class="Versetto" id="EX36_12">12&#160;</span>ut contra se invicem venirent ansæ, et mutuo jungerentur. <span class="Versetto" id="EX36_13">13&#160;</span>Unde et quinquaginta fudit circulos aureos, qui morderent cortinarum ansas, et fieret unum tabernaculum. <span class="Versetto" id="EX36_14">14&#160;</span>Fecit et saga undecim de pilis caprarum ad operiendum tectum tabernaculi: <span class="Versetto" id="EX36_15">15&#160;</span>unum sagum in longitudine habebat cubitos triginta, et in latitudine cubitos quatuor: unius mensuræ erant omnia saga: <span class="Versetto" id="EX36_16">16&#160;</span>quorum quinque junxit seorsum, et sex alia separatim. <span class="Versetto" id="EX36_17">17&#160;</span>Fecitque ansas quinquaginta in ora sagi unius, et quinquaginta in ora sagi alterius, ut sibi invicem jungerentur. <span class="Versetto" id="EX36_18">18&#160;</span>Et fibulas æneas quinquaginta, quibus necteretur tectum, ut unum pallium ex omnibus sagis fieret. <span class="Versetto" id="EX36_19">19&#160;</span>Fecit et opertorium tabernaculi de pellibus arietum rubricatis: aliudque desuper velamentum de pellibus janthinis. <span class="Versetto" id="EX36_20">20&#160;</span>Fecit et tabulas tabernaculi de lignis setim stantes. <span class="Versetto" id="EX36_21">21&#160;</span>Decem cubitorum erat longitudo tabulæ unius: et unum ac semis cubitum latitudo retinebat. <span class="Versetto" id="EX36_22">22&#160;</span>Binæ incastraturæ erant per singulas tabulas, ut altera alteri jungeretur. Sic fecit in omnibus tabernaculi tabulis. <span class="Versetto" id="EX36_23">23&#160;</span>E quibus viginti ad plagam meridianam erant contra austrum, <span class="Versetto" id="EX36_24">24&#160;</span>cum quadraginta basibus argenteis. Duæ bases sub una tabula ponebantur ex utraque parte angulorum, ubi incastraturæ laterum in angulis terminantur. <span class="Versetto" id="EX36_25">25&#160;</span>Ad plagam quoque tabernaculi, quæ respicit ad aquilonem, fecit viginti tabulas, <span class="Versetto" id="EX36_26">26&#160;</span>cum quadraginta basibus argenteis, duas bases per singulas tabulas. <span class="Versetto" id="EX36_27">27&#160;</span>Contra occidentem vero, id est, ad eam partem tabernaculi quæ mare respicit, fecit sex tabulas, <span class="Versetto" id="EX36_28">28&#160;</span>et duas alias per singulos angulos tabernaculi retro: <span class="Versetto" id="EX36_29">29&#160;</span>quæ junctæ erant a deorsum usque sursum, et in unam compaginem pariter ferebantur. Ita fecit ex utraque parte per angulos: <span class="Versetto" id="EX36_30">30&#160;</span>ut octo essent simul tabulæ, et haberent bases argenteas sedecim, binas scilicet bases sub singulis tabulis. <span class="Versetto" id="EX36_31">31&#160;</span>Fecit et vectes de lignis setim, quinque ad continendas tabulas unius lateris tabernaculi, <span class="Versetto" id="EX36_32">32&#160;</span>et quinque alios ad alterius lateris coaptandas tabulas: et extra hos, quinque alios vectes ad occidentalem plagam tabernaculi contra mare. <span class="Versetto" id="EX36_33">33&#160;</span>Fecit quoque vectem alium, qui per medias tabulas ab angulo usque ad angulum perveniret. <span class="Versetto" id="EX36_34">34&#160;</span>Ipsa autem tabulata deauravit, fusis basibus earum argenteis. Et circulos eorum fecit aureos, per quos vectes induci possent: quos et ipsos laminis aureis operuit. <span class="Versetto" id="EX36_35">35&#160;</span>Fecit et velum de hyacintho, et purpura, vermiculo, ac bysso retorta, opere polymitario, varium atque distinctum: <span class="Versetto" id="EX36_36">36&#160;</span>et quatuor columnas de lignis setim, quas cum capitibus deauravit, fusis basibus earum argenteis. <span class="Versetto" id="EX36_37">37&#160;</span>Fecit et tentorium in introitu tabernaculi ex hyacintho, purpura, vermiculo, byssoque retorta, opere plumarii: <span class="Versetto" id="EX36_38">38&#160;</span>et columnas quinque cum capitibus suis, quas operuit auro, basesque earum fudit æneas.</p>

  <p class='pT4' id='EX37_0'>37</p>

  <p class='Normale'><span class="Versetto" id="EX37_1">1&#160;</span>Fecit autem Beseleel et arcam de lignis setim, habentem duos semis cubitos in longitudine, et cubitum ac semissem in latitudine, altitudo quoque unius cubiti fuit et dimidii: vestivitque eam auro purissimo intus ac foris.<a href='#FN435'>*</a> <span class="Versetto" id="EX37_2">2&#160;</span>Et fecit illi coronam auream per gyrum,<a href='#FN436'>†</a> <span class="Versetto" id="EX37_3">3&#160;</span>conflans quatuor annulos aureos per quatuor angulos ejus: duos annulos in latere uno, et duos in altero. <span class="Versetto" id="EX37_4">4&#160;</span>Vectes quoque fecit de lignis setim, quos vestivit auro,<a href='#FN437'>‡</a> <span class="Versetto" id="EX37_5">5&#160;</span>et quos misit in annulos, qui erant in lateribus arcæ ad portandum eam. <span class="Versetto" id="EX37_6">6&#160;</span>Fecit et propitiatorium, id est, oraculum, de auro mundissimo, duorum cubitorum et dimidii in longitudine, et cubiti ac semis in latitudine.<a href='#FN438'>§</a> <span class="Versetto" id="EX37_7">7&#160;</span>Duos etiam cherubim ex auro ductili, quos posuit ex utraque parte propitiatorii: <span class="Versetto" id="EX37_8">8&#160;</span>cherub unum in summitate unius partis, et cherub alterum in summitate partis alterius: duos cherubim in singulis summitatibus propitiatorii, <span class="Versetto" id="EX37_9">9&#160;</span>extendentes alas, et tegentes propitiatorium, seque mutuo et illud respicientes. <span class="Versetto" id="EX37_10">10&#160;</span>Fecit et mensam de lignis setim in longitudine duorum cubitorum, et in latitudine unius cubiti, quæ habebat in altitudine cubitum ac semissem. <span class="Versetto" id="EX37_11">11&#160;</span>Circumdeditque eam auro mundissimo, et fecit illi labium aureum per gyrum, <span class="Versetto" id="EX37_12">12&#160;</span>ipsique labio coronam auream interrasilem quatuor digitorum, et super eamdem, alteram coronam auream. <span class="Versetto" id="EX37_13">13&#160;</span>Fudit et quatuor circulos aureos, quos posuit in quatuor angulis per singulos pedes mensæ <span class="Versetto" id="EX37_14">14&#160;</span>contra coronam: misitque in eos vectes, ut possit mensa portari. <span class="Versetto" id="EX37_15">15&#160;</span>Ipsos quoque vectes fecit de lignis setim, et circumdedit eos auro. <span class="Versetto" id="EX37_16">16&#160;</span>Et vasa ad diversos usus mensæ, acetabula, phialas, et cyathos, et thuribula, ex auro puro, in quibus offerenda sunt libamina. <span class="Versetto" id="EX37_17">17&#160;</span>Fecit et candelabrum ductile de auro mundissimo, de cujus vecte calami, scyphi, sphærulæque, ac lilia procedebant:<a href='#FN439'>**</a> <span class="Versetto" id="EX37_18">18&#160;</span>sex in utroque latere, tres calami ex parte una, et tres ex altera: <span class="Versetto" id="EX37_19">19&#160;</span>tres scyphi in nucis modum per calamos singulos, sphærulæque simul et lilia: et tres scyphi instar nucis in calamo altero, sphærulæque simul et lilia. Æquum erat opus sex calamorum, qui procedebant de stipite candelabri. <span class="Versetto" id="EX37_20">20&#160;</span>In ipso autem vecte erant quatuor scyphi in nucis modum, sphærulæque per singulos simul et lilia: <span class="Versetto" id="EX37_21">21&#160;</span>et sphærulæ sub duobus calamis per loca tria, qui simul sex fiunt calami procedentes de vecte uno. <span class="Versetto" id="EX37_22">22&#160;</span>Et sphærulæ igitur, et calami ex ipso erant, universa ductilia ex auro purissimo. <span class="Versetto" id="EX37_23">23&#160;</span>Fecit et lucernas septem cum emunctoriis suis, et vasa ubi ea, quæ emuncta sunt, extinguantur, de auro mundissimo.<a href='#FN440'>††</a> <span class="Versetto" id="EX37_24">24&#160;</span>Talentum auri appendebat candelabrum cum omnibus vasis suis. <span class="Versetto" id="EX37_25">25&#160;</span>Fecit et altare thymiamatis de lignis setim, per quadrum singulos habens cubitos, et in altitudine duos: e cujus angulis procedebant cornua. <span class="Versetto" id="EX37_26">26&#160;</span>Vestivitque illud auro purissimo cum craticula ac parietibus et cornibus. <span class="Versetto" id="EX37_27">27&#160;</span>Fecitque ei coronam aureolam per gyrum, et duos annulos aureos sub corona per singula latera, ut mittantur in eos vectes, et possit altare portari. <span class="Versetto" id="EX37_28">28&#160;</span>Ipsos autem vectes fecit de lignis setim, et operuit laminis aureis. <span class="Versetto" id="EX37_29">29&#160;</span>Composuit et oleum ad sanctificationis unguentum, et thymiama de aromatibus mundissimis opere pigmentarii.</p>

  <p class='pT4' id='EX38_0'>38</p>

  <p class='Normale'><span class="Versetto" id="EX38_1">1&#160;</span>Fecit et altare holocausti de lignis setim, quinque cubitorum per quadrum, et trium in altitudine: <span class="Versetto" id="EX38_2">2&#160;</span>cujus cornua de angulis procedebant, operuitque illum laminis æneis. <span class="Versetto" id="EX38_3">3&#160;</span>Et in usus ejus paravit ex ære vasa diversa, lebetes, forcipes, fuscinulas, uncinos, et ignium receptacula. <span class="Versetto" id="EX38_4">4&#160;</span>Craticulamque ejus in modum retis fecit æneam, et subter eam in altaris medio arulam, <span class="Versetto" id="EX38_5">5&#160;</span>fusis quatuor annulis per totidem retiaculi summitates, ad immittendos vectes ad portandum: <span class="Versetto" id="EX38_6">6&#160;</span>quos et ipsos fecit de lignis setim, et operuit laminis æneis: <span class="Versetto" id="EX38_7">7&#160;</span>induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis, et intus vacuum. <span class="Versetto" id="EX38_8">8&#160;</span>Fecit et labrum æneum cum basi sua de speculis mulierum, quæ excubabant in ostio tabernaculi.<a href='#FN441'>*</a> <span class="Versetto" id="EX38_9">9&#160;</span>Fecit et atrium, in cujus australi plaga erant tentoria de bysso retorta, cubitorum centum, <span class="Versetto" id="EX38_10">10&#160;</span>columnæ æneæ viginti cum basibus suis, capita columnarum, et tota operis cælatura, argentea. <span class="Versetto" id="EX38_11">11&#160;</span>Æque ad septentrionalem plagam tentoria columnæ, basesque et capita columnarum ejusdem mensuræ, et operis ac metalli, erant. <span class="Versetto" id="EX38_12">12&#160;</span>In ea vero plaga, quæ ad occidentem respicit, fuerunt tentoria cubitorum quinquaginta, columnæ decem cum basibus suis æneæ, et capita columnarum, et tota operis cælatura, argentea. <span class="Versetto" id="EX38_13">13&#160;</span>Porro contra orientem quinquaginta cubitorum paravit tentoria: <span class="Versetto" id="EX38_14">14&#160;</span>e quibus, quindecim cubitos columnarum trium, cum basibus suis, unum tenebat latus: <span class="Versetto" id="EX38_15">15&#160;</span>et in parte altera (quia inter utraque introitum tabernaculi fecit) quindecim æque cubitorum erant tentoria, columnæque tres, et bases totidem. <span class="Versetto" id="EX38_16">16&#160;</span>Cuncta atrii tentoria byssus retorta texuerat. <span class="Versetto" id="EX38_17">17&#160;</span>Bases columnarum fuere æneæ, capita autem earum cum cunctis cælaturis suis argentea: sed et ipsas columnas atrii vestivit argento. <span class="Versetto" id="EX38_18">18&#160;</span>Et in introitu ejus opere plumario fecit tentorium ex hyacintho, purpura, vermiculo, ac bysso retorta, quod habebat viginti cubitos in longitudine, altitudo vero quinque cubitorum erat juxta mensuram, quam cuncta atrii tentoria habebant. <span class="Versetto" id="EX38_19">19&#160;</span>Columnæ autem in ingressu fuere quatuor cum basibus æneis, capitaque earum et cælaturæ argenteæ. <span class="Versetto" id="EX38_20">20&#160;</span>Paxillos quoque tabernaculi et atrii per gyrum fecit æneos.<a href='#FN442'>†</a> <span class="Versetto" id="EX38_21">21&#160;</span>Hæc sunt instrumenta tabernaculi testimonii, quæ enumerata sunt juxta præceptum Moysi in cæremoniis Levitarum per manum Ithamar filii Aaron sacerdotis: <span class="Versetto" id="EX38_22">22&#160;</span>quæ Beseleel filius Uri filii Hur de tribu Juda, Domino per Moysen jubente, compleverat, <span class="Versetto" id="EX38_23">23&#160;</span>juncto sibi socio Ooliab filio Achisamech de tribu Dan: qui et ipse artifex lignorum egregius fuit, et polymitarius atque plumarius ex hyacintho, purpura, vermiculo et bysso. <span class="Versetto" id="EX38_24">24&#160;</span>Omne aurum quod expensum est in opere sanctuarii, et quod oblatum est in donariis, viginti novem talentorum fuit, et septingentorum triginta siclorum ad mensuram sanctuarii. <span class="Versetto" id="EX38_25">25&#160;</span>Oblatum est autem ab his qui transierunt ad numerum a viginti annis et supra, de sexcentis tribus millibus et quingentis quinquaginta armatorum. <span class="Versetto" id="EX38_26">26&#160;</span>Fuerunt præterea centum talenta argenti e quibus conflatæ sunt bases sanctuarii, et introitus, ubi velum pendet. <span class="Versetto" id="EX38_27">27&#160;</span>Centum bases factæ sunt de talentis centum, singulis talentis per bases singulas supputatis. <span class="Versetto" id="EX38_28">28&#160;</span>De mille autem septingentis et septuaginta quinque, fecit capita columnarum, quas et ipsas vestivit argento. <span class="Versetto" id="EX38_29">29&#160;</span>Æris quoque oblata sunt talenta septuaginta duo millia, et quadringenti supra sicli, <span class="Versetto" id="EX38_30">30&#160;</span>ex quibus fusæ sunt bases in introitu tabernaculi testimonii, et altare æneum cum craticula sua, omniaque vasa quæ ad usum ejus pertinent, <span class="Versetto" id="EX38_31">31&#160;</span>et bases atrii tam in circuitu quam in ingressu ejus, et paxilli tabernaculi atque atrii per gyrum.</p>

  <p class='pT4' id='EX39_0'>39</p>

  <p class='Normale'><span class="Versetto" id="EX39_1">1&#160;</span>De hyacintho vero et purpura, vermiculo ac bysso, fecit vestes, quibus indueretur Aaron quando ministrabat in sanctis, sicut præcepit Dominus Moysi. <span class="Versetto" id="EX39_2">2&#160;</span>Fecit igitur superhumerale de auro, hyacintho, et purpura, coccoque bis tincto, et bysso retorta, <span class="Versetto" id="EX39_3">3&#160;</span>opere polymitario: inciditque bracteas aureas, et extenuavit in fila, ut possent torqueri cum priorum colorum subtegmine, <span class="Versetto" id="EX39_4">4&#160;</span>duasque oras sibi invicem copulatas in utroque latere summitatum, <span class="Versetto" id="EX39_5">5&#160;</span>et balteum ex eisdem coloribus, sicut præceperat Dominus Moysi. <span class="Versetto" id="EX39_6">6&#160;</span>Paravit et duos lapides onychinos, astrictos et inclusos auro, et sculptos arte gemmaria nominibus filiorum Israël: <span class="Versetto" id="EX39_7">7&#160;</span>posuitque eos in lateribus superhumeralis in monimentum filiorum Israël, sicut præceperat Dominus Moysi. <span class="Versetto" id="EX39_8">8&#160;</span>Fecit et rationale opere polymito juxta opus superhumeralis, ex auro, hyacintho, purpura, coccoque bis tincto, et bysso retorta: <span class="Versetto" id="EX39_9">9&#160;</span>quadrangulum, duplex, mensuræ palmi. <span class="Versetto" id="EX39_10">10&#160;</span>Et posuit in eo gemmarum ordines quatuor. In primo versu erat sardius, topazius, smaragdus. <span class="Versetto" id="EX39_11">11&#160;</span>In secundo, carbunculus, sapphirus, et jaspis. <span class="Versetto" id="EX39_12">12&#160;</span>In tertio, ligurius, achates, et amethystus. <span class="Versetto" id="EX39_13">13&#160;</span>In quarto, chrysolithus, onychinus, et beryllus, circumdati et inclusi auro per ordines suos. <span class="Versetto" id="EX39_14">14&#160;</span>Ipsique lapides duodecim sculpti erant nominibus duodecim tribuum Israël, singuli per nomina singulorum. <span class="Versetto" id="EX39_15">15&#160;</span>Fecerunt in rationali et catenulas sibi invicem cohærentes, de auro purissimo: <span class="Versetto" id="EX39_16">16&#160;</span>et duos uncinos, totidemque annulos aureos. Porro annulos posuerunt in utroque latere rationalis, <span class="Versetto" id="EX39_17">17&#160;</span>e quibus penderent duæ catenæ aureæ, quas inseruerunt uncinis, qui in superhumeralis angulis eminebant. <span class="Versetto" id="EX39_18">18&#160;</span>Hæc et ante et retro ita conveniebant sibi, ut superhumerale et rationale mutuo necterentur, <span class="Versetto" id="EX39_19">19&#160;</span>stricta ad balteum et annulis fortius copulata, quos jungebat vitta hyacinthina, ne laxa fluerent, et a se invicem moverentur, sicut præcepit Dominus Moysi. <span class="Versetto" id="EX39_20">20&#160;</span>Feceruntque quoque tunicam superhumeralis totam hyacinthinam, <span class="Versetto" id="EX39_21">21&#160;</span>et capitium in superiori parte contra medium, oramque per gyrum capitii textilem: <span class="Versetto" id="EX39_22">22&#160;</span>deorsum autem ad pedes mala punica ex hyacintho, purpura, vermiculo, ac bysso retorta: <span class="Versetto" id="EX39_23">23&#160;</span>et tintinnabula de auro purissimo, quæ posuerunt inter malogranata, in extrema parte tunicæ per gyrum: <span class="Versetto" id="EX39_24">24&#160;</span>tintinnabulum autem aureum, et malum punicum, quibus ornatus incedebat pontifex quando ministerio fungebatur, sicut præceperat Dominus Moysi. <span class="Versetto" id="EX39_25">25&#160;</span>Fecerunt et tunicas byssinas opere textili Aaron et filiis ejus: <span class="Versetto" id="EX39_26">26&#160;</span>et mitras cum coronulis suis ex bysso: <span class="Versetto" id="EX39_27">27&#160;</span>feminalia quoque linea, byssina: <span class="Versetto" id="EX39_28">28&#160;</span>cingulum vero de bysso retorta, hyacintho, purpura, ac vermiculo bis tincto, arte plumaria, sicut præceperat Dominus Moysi. <span class="Versetto" id="EX39_29">29&#160;</span>Fecerunt et laminam sacræ venerationis de auro purissimo, scripseruntque in ea opere gemmario, Sanctum Domini: <span class="Versetto" id="EX39_30">30&#160;</span>et strinxerunt eam cum mitra vitta hyacinthina, sicut præceperat Dominus Moysi. <span class="Versetto" id="EX39_31">31&#160;</span>Perfectum est igitur omne opus tabernaculi et tecti testimonii: feceruntque filii Israël cuncta quæ præceperat Dominus Moysi. <span class="Versetto" id="EX39_32">32&#160;</span>Et obtulerunt tabernaculum et tectum et universam supellectilem, annulos, tabulas, vectes, columnas ac bases, <span class="Versetto" id="EX39_33">33&#160;</span>opertorium de pellibus arietum rubricatis, et aliud operimentum de janthinis pellibus, <span class="Versetto" id="EX39_34">34&#160;</span>velum; arcam, vectes, propitiatorium, <span class="Versetto" id="EX39_35">35&#160;</span>mensam cum vasis suis et propositionis panibus; <span class="Versetto" id="EX39_36">36&#160;</span>candelabrum, lucernas, et utensilia earum cum oleo; <span class="Versetto" id="EX39_37">37&#160;</span>altare aureum, et unguentum, et thymiama ex aromatibus, <span class="Versetto" id="EX39_38">38&#160;</span>et tentorium in introitu tabernaculi; <span class="Versetto" id="EX39_39">39&#160;</span>altare æneum, retiaculum, vectes, et vasa ejus omnia; labrum cum basi sua; tentoria atrii, et columnas cum basibus suis; <span class="Versetto" id="EX39_40">40&#160;</span>tentorium in introitu atrii, funiculosque illius et paxillos. Nihil ex vasis defuit, quæ in ministerium tabernaculi, et in tectum fœderis jussa sunt fieri. <span class="Versetto" id="EX39_41">41&#160;</span>Vestes quoque, quibus sacerdotes utuntur in sanctuario, Aaron scilicet et filii ejus, <span class="Versetto" id="EX39_42">42&#160;</span>obtulerunt filii Israël, sicut præceperat Dominus. <span class="Versetto" id="EX39_43">43&#160;</span>Quæ postquam Moyses cuncta vidit completa, benedixit eis.</p>

  <p class='pT4' id='EX40_0'>40</p>

  <p class='Normale'><span class="Versetto" id="EX40_1">1&#160;</span>Locutusque est Dominus ad Moysen, dicens:<a href='#FN443'>*</a> <span class="Versetto" id="EX40_2">2&#160;</span>Mense primo, prima die mensis, eriges tabernaculum testimonii, <span class="Versetto" id="EX40_3">3&#160;</span>et pones in eo arcam, dimittesque ante illam velum: <span class="Versetto" id="EX40_4">4&#160;</span>et illata mensa, pones super eam quæ rite præcepta sunt. Candelabrum stabit cum lucernis suis, <span class="Versetto" id="EX40_5">5&#160;</span>et altare aureum, in quo adoletur incensum, coram arca testimonii. Tentorium in introitu tabernaculi pones, <span class="Versetto" id="EX40_6">6&#160;</span>et ante illud altare holocausti: <span class="Versetto" id="EX40_7">7&#160;</span>labrum inter altare et tabernaculum, quod implebis aqua. <span class="Versetto" id="EX40_8">8&#160;</span>Circumdabisque atrium tentoriis, et ingressum ejus. <span class="Versetto" id="EX40_9">9&#160;</span>Et assumpto unctionis oleo unges tabernaculum cum vasis suis, ut sanctificentur:<a href='#FN444'>†</a> <span class="Versetto" id="EX40_10">10&#160;</span>altare holocausti et omnia vasa ejus, <span class="Versetto" id="EX40_11">11&#160;</span>labrum cum basi sua: omnia unctionis oleo consecrabis, ut sint Sancta sanctorum. <span class="Versetto" id="EX40_12">12&#160;</span>Applicabisque Aaron et filios ejus ad fores tabernaculi testimonii, et lotos aqua<a href='#FN445'>‡</a> <span class="Versetto" id="EX40_13">13&#160;</span>indues sanctis vestibus, ut ministrent mihi, et unctio eorum in sacerdotium sempiternum proficiat. <span class="Versetto" id="EX40_14">14&#160;</span>Fecitque Moyses omnia quæ præceperat Dominus. <span class="Versetto" id="EX40_15">15&#160;</span>Igitur mense primo anni secundi, prima die mensis, collocatum est tabernaculum. <span class="Versetto" id="EX40_16">16&#160;</span>Erexitque Moyses illud, et posuit tabulas ac bases et vectes, statuitque columnas,<a href='#FN446'>§</a> <span class="Versetto" id="EX40_17">17&#160;</span>et expandit tectum super tabernaculum, imposito desuper operimento, sicut Dominus imperaverat. <span class="Versetto" id="EX40_18">18&#160;</span>Posuit et testimonium in arca, subditis infra vectibus, et oraculum desuper. <span class="Versetto" id="EX40_19">19&#160;</span>Cumque intulisset arcam in tabernaculum, appendit ante eam velum ut expleret Domini jussionem. <span class="Versetto" id="EX40_20">20&#160;</span>Posuit et mensam in tabernaculo testimonii ad plagam septentrionalem extra velum, <span class="Versetto" id="EX40_21">21&#160;</span>ordinatis coram propositionis panibus, sicut præceperat Dominus Moysi. <span class="Versetto" id="EX40_22">22&#160;</span>Posuit et candelabrum in tabernaculo testimonii e regione mensæ in parte australi, <span class="Versetto" id="EX40_23">23&#160;</span>locatis per ordinem lucernis, juxta præceptum Domini. <span class="Versetto" id="EX40_24">24&#160;</span>Posuit et altare aureum sub tecto testimonii contra velum, <span class="Versetto" id="EX40_25">25&#160;</span>et adolevit super eo incensum aromatum, sicut jusserat Dominus Moysi. <span class="Versetto" id="EX40_26">26&#160;</span>Posuit et tentorium in introitu tabernaculi testimonii, <span class="Versetto" id="EX40_27">27&#160;</span>et altare holocausti in vestibulo testimonii, offerens in eo holocaustum, et sacrificia, ut Dominus imperaverat. <span class="Versetto" id="EX40_28">28&#160;</span>Labrum quoque statuit inter tabernaculum testimonii et altare, implens illud aqua. <span class="Versetto" id="EX40_29">29&#160;</span>Laveruntque Moyses et Aaron ac filii ejus manus suas et pedes, <span class="Versetto" id="EX40_30">30&#160;</span>cum ingrederentur tectum fœderis, et accederent ad altare, sicut præceperat Dominus Moysi. <span class="Versetto" id="EX40_31">31&#160;</span>Erexit et atrium per gyrum tabernaculi et altaris, ducto in introitu ejus tentorio. Postquam omnia perfecta sunt, <span class="Versetto" id="EX40_32">32&#160;</span>operuit nubes tabernaculum testimonii, et gloria Domini implevit illud. <span class="Versetto" id="EX40_33">33&#160;</span>Nec poterat Moyses ingredi tectum fœderis, nube operiente omnia, et majestate Domini coruscante, quia cuncta nubes operuerat.<a href='#FN447'>**</a> <span class="Versetto" id="EX40_34">34&#160;</span>Siquando nubes tabernaculum deserebat, proficiscebantur filii Israël per turmas suas: <span class="Versetto" id="EX40_35">35&#160;</span>si pendebat desuper, manebant in eodem loco. <span class="Versetto" id="EX40_36">36&#160;</span>Nubes quippe Domini incubabat per diem tabernaculo, et ignis in nocte, videntibus cunctis populis Israël per cunctas mansiones suas.</p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#EX1_1"><span class="notemark">*</span> 1:1</a> <span class="fk">Prothemata</span><span class="ft"> Hebraice VEELLE SEMOTH id est, HÆC SUNT NOMINA; Græce id est, EXITUS.RAB. In Pentateucho excellit Exodus, in quo pene omnia sacramenta quibus Ecclesia instruitur, figuraliter exprimuntur. Per corporalem enim exitum filiorum Isræl de Ægypto corporalis noster exitus de Ægypto spirituali signatur. Per mare Rubrum, et Pharaonis submersionem atque Ægyptiorum, baptismi mysterium et spiritualium hostium interitus. Per typici agni immolationem, et Hebræorum liberationum, veri Agni passio et nostra redemptio. De cœlo datur manna, et aqua de petra. </span><span class="fk">Hic est panis qui de cœlo descendit</span><span class="ft"> Joan. 6. et doctrina Christi. In monte dantur præcepta atque judicia populo Dei, ut supernis subjiciamur disciplinis. Tabernaculum, et vasa ejus construuntur, cultus et sacrificia imperantur, quibus Ecclesiæ ornatus et spiritualia sacrificia significantur. Mystica unctio et thymiamata conficiuntur, quibus sanctificatio spiritus et orationis odoramenta commendantur. Hinc Paulus ait: </span><span class="fk">Omnes eamdem escam spiritualem manducaverunt, et omnes eumdem potum spiritualem biberunt, </span><span class="ft"> etc. I Cor. 10. Hinc quoque Joannes: </span><span class="fk">Facta sunt hæc, </span><span class="ft"> inquit, </span><span class="fk">ut Scriptura impleretur: Os non comminuetis ex eo</span><span class="ft"> Joan. 19.. BED. </span><span class="fk">Veelle Semoth</span><span class="ft"> Græce: exodus, exitus vel egressus Latine.</span></p>
  </aside>

  <aside id="FN2">
    <p class="f"><a class="notebackref" href="#EX1_5"><span class="notemark">†</span> 1:5</a> <span class="fk">Erant igitur omnes animæ eorum quiegressi sunt de femore Jacob, septuaginta, </span><span class="ft"> etc. Septuaginta animæ, id est, septuaginta discipuli, cum Jacob, id est, Christo, ingrediuntur in Ægyptum, id est, mundum, missi scilicet ad prædicandum. Aliter, septuaginta animæ Ægyptum ingressæ, mystice in numero remissionis accipiuntur, ut huic scilicet sæculo, quod per Ægyptum figuratur, post tanta peccata detur remissio peccatorum.</span></p>
  </aside>

  <aside id="FN3">
    <p class="f"><a class="notebackref" href="#EX1_6"><span class="notemark">‡</span> 1:6</a> <span class="fk">Quo mortuo, </span><span class="ft"> etc. ISID. in Exod. Sic postquam verus Joseph pro omnibus gustavit mortem, et destruxit eum qui mortis imperium habebat, multiplicatus est populus fidelium. Nisi enim in terra granum mortuum fuisset, solum mansisset. ORIG., hom. 1, in Exod. Si moriatur in te Joseph, id est, mortificationem Christi in te suscipias, et mortifices membra tua peccato, multiplicantur in te filii Isræl, sensus scilicet boni et spirituales. Si enim sensus carnis mortificentur, sensus animæ crescunt, et morientibus in te vitiis, virtutes augentur, et terra et multiplicat in operibus bonis, quæ per officium corporis ministrantur. Paulum multiplicaverat terra, qui dicebat: </span><span class="fk">Permanere autemin carne magis necessarium est propter vos. </span><span class="ft"> Dum enim manet in terra, id est in carne sua, multiplicatur credendo Ecclesia, acquirendo populum Deo, et ab Hierusalem usque ad Illyricum Evangelium prædicando.</span></p>
  </aside>

  <aside id="FN4">
    <p class="f"><a class="notebackref" href="#EX1_8"><span class="notemark">§</span> 1:8</a> <span class="fk">Surrexit interea rex novus super Ægyptum, </span><span class="ft"> etc. ORIG. Allegorice. Hic est diabolus, qui </span><span class="fk">dixit in corde suo: Non est Deus; </span><span class="ft"> qui genti suæ, id est apostatis angelis, dicit: </span><span class="fk">Ecce populus filiorum Isræl, </span><span class="ft"> eorum scilicet qui possunt mente Deum videre, potentior est nobis: </span><span class="fk">Venite, opprimamus eum sapienter. </span><span class="ft"> Sentit diabolus quia magnus sit populus Isræl, et fortior ipso, quia sæpe congressus est, sæpe superatur. Scit Jacob luctatum esse, et adjutorio angeli obtinuisse contra adversarium, et invaluisse cum Deo. Aliorum quoque sanctorum luctas sensit, spiritualia certamina pertulit: timet ne quando eveniat bellum, et consentiant adversariis ejus, et divictis eis [devicto eo] discedant de terra sua. Videtur mihi ex his quæ patriarchis et prophetis de adventu Christi indicata fuerant, quia sentit venturum qui exuat principatus ejus et potestates, cum fiducia triumphet eos et affligat in ligno crucis. RAB. in Exod., tom. 2. In Chronicis Eusebii et Hieronymi legimus, etc., usque ad et in mari Rubro periit, multi Pharaones fuerunt. ORIG. homil. 1. Moraliter. Primum requirere volo quis est rex in Ægypto qui scit Joseph, et qui nescit. Dum enim ille regnaret qui sciebat Joseph, non dicuntur afflicti filii Isræl, neque in luto et latere consumpti; neque masculi eorum necati, et feminæ vivificatæ; sed cum cœpit regnare, qui non noverat Joseph. Si Dominus regit nos, et sensus mentis vel animæ nostræ illuminatur a Deo, memorans Christum resurrexisse a mortuis, in Ægypto, id est in carne nostra, spiritus noster regnum cum justitia tenet, et filios Isræl, id est sensus rationabiles vel virtutes, in luto et latere non consumit, nec curis terrenis atterit. Si horum memoriam sensus noster perdiderit, Christum nescierit: tunc sapientia carnis, quæ est inimica Deo, succedit in regnum; alloquitur gentem suam, id est corporeas voluptates, et vitiorum ducibus ad consilium vocatis, deliberat contra filios Isræl, quomodo circumveniantur, opprimantur luto, et latere affligantur; mares exponant, feminas alant, ædificent civitates Ægyptii et civitates munitas. Nec putandum est divinos libros Ægyptiorum gesta narrare sine causa: sed quæ </span><span class="fk">scripta sunt ad nostram doctrinam scripta sunt</span><span class="ft"> Rom. 15., ut qui hæc audis, si forsitan baptizatus es et annumeratus inter filios Isræl, et suscepisti in te Dominum regem, et post hæc volueris declinare et opera sæculi agere, actus terræ et lutea explere ministeria: scias quia surrexit in te rex alius, qui nescit Joseph, rex Ægypti; ipse te cogit ad opera sua, et laterem operari et lutum; ipse, superappositis magistris et compulsoribus, ad opera terrena flagellis agit, ut ædifices illi civitates; per sæculum discurrere facit maris, et terræ elementa pro cupiditate turbare: forum litibus pulsare et pro exiguo terræ cespite propinquos jurgiis fatigare; castitati insidiari, decipere innocentiam, domi fœda, foris crudelia, intra concientiam flagitiosa committere; in hujusmodi scito te regi Ægypti militare, quod est mundi hujus spiritu agi.</span></p>
  </aside>

  <aside id="FN5">
    <p class="f"><a class="notebackref" href="#EX1_11"><span class="notemark">**</span> 1:11</a> <span class="fk">Præposuit itaque eis, </span><span class="ft"> etc. ORIG. Diabolus, convocata gente sua, opprimere cupit rationabilem sensum, qui nunc figuraliter dicitur Isræl: præficit magistros operum, qui cogant eos discere opera carnis, secundum illud psalmi CV: </span><span class="fk">Commisti sunt inter gentes, et didicerunt opera eorum. </span><span class="ft"> Docet ædificare civitates Pharaoni. Phitom, quæ significat </span><span class="fk">os defectionis, </span><span class="ft"> vel </span><span class="fk">abyssi; </span><span class="ft"> et Ramesses, quæ est </span><span class="fk">commotio tineæ, </span><span class="ft"> et On, id est Heliopolis, quæ dicitur civitas solis. Deficit os, cum mendacium loquitur a veritate et probationibus. Ille ab initio mendax fuit, et ideo tales civitates vult sibi ædificari: </span><span class="fk">os abyssi, </span><span class="ft"> quia abyssus perditionis ejus est locus; alia ejus civitas est </span><span class="fk">commotio tineæ: </span><span class="ft"> qui enim eum sequitur, ibi thesaurizat ubi tinea demolitur, et fures effodiunt et furantur Matth. 6.. Civitatem quoque Solis ædificat, falso nomine </span><span class="fk">transfigurans sein angelum lucis. </span><span class="ft"> In his occupat mentes, quæ factæ sunt ut videant Deum. Prospicit tamen imminere sibi bella et maturum gentis suæ exitium; ideo dicit, Gens Isræl valet super nos, utinam et nos sentiat valere super se: ut scilicet cogitationes, et concupiscentias malas, quas immittit, non suscipiam sed jacula ignita scuto fidei repellam, et in omnibus quæ suggesserit, dicam: </span><span class="fk">Vade retro, Satana: scriptum est enim: Dominum Deum tuum adorabis, et illi soli servies</span><span class="ft"> Matth. 4.. Sed et hoc quod dicit, Ne forte accidat nobis bellum, et consentiant hi cum adversariis nostris, ex propheticis vocibus prævidet sibi venturum bellum, et derelinquendum se a filiis Isræl, et quod consentiant adversario ejus, et adjiciantur ad Dominum. Hoc est quod Jeremias ait cap. 17.. </span><span class="fk">Clamavit perdix, congregavit quæ non peperit, fecit divitias, et non in judicio: in dimidio dierum ejus derelinquent eum, et in novissimis suis erit stultus. </span><span class="ft"> Intelligit ergo perdicem se, quæ non peperit, congregasse; et quod hi, quos sine judicio congregavit, relinquent eum, et sequentur Christum, qui genuit. Ipse stultus remanebit, cum ad factorem suum et parentem universa creatura confugerit; ideo indignatur, dicens: Ne expugnantes nos exeant de terra nostra. Non vult nos exire de terra sua, ut semper portemus imaginem terreni: ne eo relicto fugiamus ad eum qui præparavit regnum cœlorum, relinquentes imaginem terreni, et suscipientes imaginem cœlestis. Ideo statuit magistros operum, qui artes suas doceant, et nos artifices malitiæ faciant. Et quia sunt multi magistri malitiæ, quos præfecit Pharao, qui imperant, exigunt, extorquent terrena opera: ideo Christo veniente fecit alios doctores contra illos pugnantes, qui subjicientes omnes principatus eorum, et potestates, et virtutes, defendant a violentia filios Isræl, et doceant Isrælitica opera, et mente videre Deum; relinquere opera Pharaonis, exire de terra Ægypti, Ægyptios mores et totum veterem hominem cum actibus suis exuere, et induere novum, qui secundum Deum creatus est. ISID. Isræl populum Christianum, Pharao diabolum significat: qui luti et lateris imponit gravissimum jugum, servitutem scilicet terreni et lutulenti operis; admistis paleis, id est, levibus et irrationabilibus factis: ut omnibus onere peccatorum oppressis, nemo sit qui regnum ejus disperdat aut vincat.</span></p>
  </aside>

  <aside id="FN6">
    <p class="f"><a class="notebackref" href="#EX1_15"><span class="notemark">††</span> 1:15</a> <span class="fk">Dixit autem rex Ægypti obstetricibus, </span><span class="ft"> etc. ORIG., hom. 2. Hæc non solum in mundo, qui Ægyptus spiritualiter dicitur, sed in unoquoque nostrum deprehendimus: princeps hujus mundi non vult vivificari masculos, sed feminas; in femina caro et affectus carnis designatur: vir autem rationabilis est sensus, et intellectualis est spiritus, qui potest cœlestia capere, Deum intelligere, quæ sursum sunt quærere. Hunc odit princeps Ægypti et necari cupit; cupit autem quæ carnis sunt, vivere, et quæ ad materiam pertinent corporalem, hæ non solum vivere, sed augeri et excoli: vult enim ut omnes carnalia sapiant, temporalia et quæ sunt super terram quærant; nemo levet ad cœlum oculos; nemo requirat unde huc venerit; nemo patriam paradisum recordetur. Cum ergo videris homines in voluptatibus vitam ducere, luxu fluitare, conviviis et impudicitiis operam dare, scito quia in his rex Ægypti masculos necat, et vivificat feminas. Si vero unum de mille ad Deum converti, oculos sursum erigere, æterna quærere, odisse delicias et luxuriam, amare continentiam: istum quasi masculum necari cupit Pharao, persequitur, mille machinis oppugnat; odit tales, vivere in Ægypto non sinit. Inde est quod in hoc mundo servi Dei habentur contemptui, expositi contumeliis; inde in eos odia et persecutiones concitantur. </span><span class="fk">Obstetricibus. </span><span class="ft"> ORIG., ibid. Iste etiam obstetrices corrumpere nititur. </span><span class="fk">Quarum una vocabatur Sephora, </span><span class="ft"> id est, </span><span class="fk">passer; altera Phua, </span><span class="ft"> scilicet </span><span class="fk">rubens</span><span class="ft"> vel </span><span class="fk">verecunda; </span><span class="ft"> per has necari mares et vivificari feminas quærit: sed et timebant obstetrices Deum, et non sicut præcepit eis, fecerunt. Obstetrices docuerunt ante nos quamdam rationabilis eruditionis formam tenere. Obstetrices enim medicæ sunt, et tam masculos nascentes quam feminas fovent. Eruditio ergo communis est rationabilis scientia, et ad omnem pene pervenit sensum, omnes instruit et fovet. Si quis in ea virilis animi fuerit, qui velit cœlestia quærere, divina sectari, velut medicatus et fortis, per has eruditiones ad divirorum intelligentiam paratior veniret. Est enim una, velut </span><span class="fk">passer, </span><span class="ft"> quæ celsiora docet, et rationabilis doctrinæ pennis in altum provocat; </span><span class="fk">altera, rubens</span><span class="ft"> vel </span><span class="fk">verecunda, </span><span class="ft"> moralis est, mores componit, verecundiam docet et honestatem. Mihi tamen quia dicit Scriptura de his quod timuerunt Deum, et non fecerunt juxta præceptum regis Ægypti videntur utriusque Testamenti figuram servare, et Sephora, quæ </span><span class="fk">passer</span><span class="ft"> interpretatur, legi, quæ spiritualis est, convenire: Phua vero, quæ </span><span class="fk">rubens</span><span class="ft"> vel </span><span class="fk">verecunda, </span><span class="ft"> indicare Evangelia, quæ Christi sanguine rubent, et per universum mundum passionis cruore rutilant. Ab his ergo animæ quæ nascuntur in Ecclesia, velut obstetricibus medicantur, quia de Scripturis cuncta eruditionis medicamina conferuntur. Tentat tamen Pharao per has necare masculos, cum studiosis in divinis Scripturis hæreses et prava dogmata suggerit. Sed stat immobile fundamentum Dei. Timent enim obstetrices Deum, id est, timorem Dei docent, qui est initium sapientiæ. Sic competentius aptatur quod sequitur, quia timebant obstetrices Deum, fecerunt sibi domos. Quod secundum litteram, nullam consequentiam habet: non enim propterea domus fit, quia timetur Deus. Si autem videas quomodo Scripturæ Novi et Veteris Testamenti timorem Dei docentes domos Ecclesiæ faciant, et totum orbem domibus orationis impleant, rationabiliter scriptum videbitur. Sic ergo istæ obstetrices, quia timent Deum, id est, timorem Dei docent, non faciunt præceptum regis Ægypti, sed vivificant masculos, nec tamen dicitur quia paruerunt feminas vivificantes. Ego autem confidenter dico, non vivificant feminas. Neque enim vitia aut luxuria in Ecclesia docentur, aut peccata nutriuntur, quod vult Pharao cum vivificari feminas jubet, sed sola virtus excolitur et nutritur. Verum hæc ad unumquemque referamus. Si times Deum, non facias præceptum regis Ægypti: ille enim præcipit ut in deliciis vivas, præsentia concupiscas; tu, si times Deum, et exhibes officium obstetricis, animæ tuæ si conferre cupis, vivificas masculos, id est, interiorem hominem, qui in te est, medicaris et foves, et per actus et intellectus bonos vitam acquiris æternam.</span></p>
  </aside>

  <aside id="FN7">
    <p class="f"><a class="notebackref" href="#EX1_16"><span class="notemark">‡‡</span> 1:16</a> <span class="fk">Si masculus fuerit, </span><span class="ft"> etc. ISID. Allegorice. Jubet Pharao masculos occidi, feminas vivere: sic diabolus, ne possit robur fidei prævalere, interfectis virtutibus, vult vitia vivere, fortesque et viriles animi sensus, quibus divina sapimus, id est, rationem, prudentiam, constantiam, innocentiamque, et fidem nititur occidere; et quod femineum, imbecillum, fragile et pronum est ad vitia, cupit superesse, id est, ambitionem, violentiam, libidinem, iracundiam, et his similia, quæ feminarum figura sunt.</span></p>
  </aside>

  <aside id="FN8">
    <p class="f"><a class="notebackref" href="#EX1_19"><span class="notemark">§§</span> 1:19</a> <span class="fk">Quæ responderunt, </span><span class="ft"> etc. AUG. in Gen., tom. 3. Quæritur utrum talia mendacia approbata sint auctoritate divina, etc., usque ad quorum autem jam conversatio in cœlis est, non eos æstimo linguæ modum circa veritatem falsitatemque exemplo obstetricum debere informare. GREG., Moral., lib. 38, cap. 2, 3. Summopere cavendum est mendacium, etc., usque ad parcendo enim conatæ sunt infantium vitam tegere, mentiendo, suam. AUG., in lib. de Locutionibus in Exod., tom. 3. Et quia timuerunt obstetrices Deum, etc., usque ad ut ad ipsam domum faciendam pertinere videatur, quod consequenter a Laban merces statuenda proponitur.</span></p>
  </aside>

  <aside id="FN9">
    <p class="f"><a class="notebackref" href="#EX1_22"><span class="notemark">***</span> 1:22</a> <span class="fk">Præcepit ergo Pharao, </span><span class="ft"> etc. ORIG., homil. 2. Ægyptii, quibus hic præcepit Pharao ut feminas tantum vivificent, oderant masculos. Oderunt enim virtutes, vitia nutrierunt. Nunc quoque insidiantur Ægyptii, si nascatur masculus Hebræis, ut statim interficiant, nisi caveant, observent et occultent. Refert Scriptura quod de tribu Levi aliquis genuit masculum, et vidit infantem esse elegantem et occultavit eum. Ne ergo justitiam nostram faciamus coram hominibus, sed clauso ostio oremus Patrem nostrum in occulto, et nesciat sinistra quid faciat dextera, ne diripiatur ab Ægyptiis, invadatur, fluctibus submergatur. Si facio eleemosynam quia est opus Dei, masculum genero; sed si laudem ab hominibus quæro, et non occulto, rapitur ab Ægyptiis, in flumen mergitur, et tanto labore tantoque studio Ægyptiis masculum genui. </span><span class="fk">Quidquid feminini</span><span class="ft"> HIERON., in Ecclesiasten., c. 3. Ubicunque in Scripturis femina legitur et sexus fragilior, ad materiæ intelligentiam transferamus. Unde et Pharao non vult masculos nasci, sed feminas, quæ materiæ sunt vicinæ, et contrario nullus sanctorum nisi perraro feminas genuisse narratur. Solusque Salphaat, qui in peccatis mortuus est, omnes filias genuit: Jacob unius filiæ pater est, et ob ipsam periclitatur.</span></p>
  </aside>

  <aside id="FN10">
    <p class="f"><a class="notebackref" href="#EX2_1"><span class="notemark">*</span> 2:1</a> <span class="fk">Egressus est, </span><span class="ft"> etc. RAB. in Exod., tom. 2. Hinc Josephus ait: Metuens autem Amram ne captus regiæ iræ succumberet, etc., usque ad sive educere, ut est Moses de flumine eductus. </span><span class="fk">Alleg. </span><span class="ft"> Parentes Mosi, quorum fidem et opera lex naturalis decorabat ID., ibid., usque ad ipsa quoque docetur erubescere idola colere. </span><span class="fk">Vir de domo, </span><span class="ft"> etc. DIOD. Non sine œconomia pater Moseos prætermittitur: nam et Christus, cujus typum gerebat Moses, sine patre est.</span></p>
  </aside>

  <aside id="FN11">
    <p class="f"><a class="notebackref" href="#EX2_2"><span class="notemark">†</span> 2:2</a> <span class="fk">Et videns, </span><span class="ft"> etc. CHRYSOST., hom. 54 in Act. apost.. Mirabile est quod non per ea quæ videntur securitatis esse, sed plane per contraria, omnia pro nobis fiunt. Jussit Pharao in flumen projici pueros; nisi projecti fuissent pueri, non fuisset servatus Moses: quando servabatur, non erat in honore; quando expositus est, tunc factus in honore est. Minatus est illi Judæus, dicens: </span><span class="fk">Nunquid me occidere tu vis? </span><span class="ft"> et hoc illi profuit ut philosopharetur in solitudine ac secure viveret. ORIG., hom. 2. Allegorice. Pharaonis filia est Ecclesia de gentibus congregata, cui per prophetam dicitur: </span><span class="fk">Obliviscere populum tuum, et domum patris tui, quia concupivit rex speciem tuam</span><span class="ft"> Psal. 44.. Hæc est ergo quæ exivit de domo patris, et venit ad aquas, ut lavaretur a peccatis quæ contraxerat in domo patris: et statim viscera misericordiæ suscepit, et miserta est infantis; hæc veniens in paludem, invenit Mosen jacentem expositum a suis, et fecit eum nutriri. Nutritur apud suos, ibi agit infantiam; fortior factus ducitur ad eam, adoptatur in filium. Moses legem significat. Veniens ergo Ecclesia ad aquas baptismi, suscepit legem intra tibin conclusam, et bitumine linitam. Tibin ergo est tegminis genus ex papyro contextum, et virgis vel ex cortice arborum formatum. Jacebat ergo lex clausa intra hujusmodi tegmina, pice et bitumine linita, vilibus scilicet et tetris Judæorum sensibus; sordebat oblita usque quo Ecclesia veniret ex gentibus, et assumeret eam de luteis et palustribus locis, intra sapientiæ aulas et regalia tecta. Infantiam tamen apud suos transigit: apud illos enim qui eam spiritualiter non intelligunt, parvula est, et infans, et lactantium habens cibos: cum ad Ecclesiam venit, fortior est Moses et validior; amoto enim velamine litteræ, perfectus in lectione ejus cibus invenitur. Mercedem nutrimentorum accipit a filia Pharaonis, apud quam lex nascitur et nutritur. Sed quid est quod Synagoga accipit ab Ecclesia? Puto illud quod Moses dicit: </span><span class="fk">Ego in non gentem in æmulationem vos inducam: in gentem insipientem, in iram vos concitabo. </span><span class="ft"> Synagoga ergo de Ecclesia hanc mercedem accipit ut ultra idola non colat: videns enim gentiles ita ad Deum conversos, ut ultra idola nesciant, erubescit ultra idola colere. Nos quoque, si Pharaonem habuimus patrem, si nos in operibus malis genuit, cum venerimus ad aquas, assumamus legem Dei: non nobis sordeant litteræ velut tegmen obscurum; quæ parva ejus sunt et lactantia comedamus; quæ perfecta sumamus, et intra cordis tecta regalia collecemus. Grandem et validum habemus Mosen: nihil de eo parvum, nihil vile sentiamus, sed totum magnificum, totum egregium, totum elegans: totum enim magnum est, quod spirituale est, et sublimis intelligentiæ.</span></p>
  </aside>

  <aside id="FN12">
    <p class="f"><a class="notebackref" href="#EX2_6"><span class="notemark">‡</span> 2:6</a> <span class="fk">Cernensque in ea parvulum, </span><span class="ft"> etc. THEOD. Mystice. Hoc illi potissimum circumcisio prodere potuit, nondum enim Ægyptii tale mysterium admiserant, licet succedente tempore ad Hebræorum imitationem circumcisionis legem observaverint. Unde Jeremias: </span><span class="fk">Considerabo omnes præputium circumsecantes, Ægyptios et filios Edom. </span><span class="ft"> Jer. 9.. ISID. Moses, id est Christus, ad flumen lavacri et aquam baptismi a fidelibus invenitur, etc., usque ad et eum religiosa observatione suscipientes tuentur.</span></p>
  </aside>

  <aside id="FN13">
    <p class="f"><a class="notebackref" href="#EX2_9"><span class="notemark">§</span> 2:9</a> <span class="fk">Adultumque tradidit, </span><span class="ft"> etc. RAB. Refert Josephus quod filia Pharaonis adultum Mosen ad patrem suum adduxit, cui ille coronam suam imposuit, quam statim Moses projecit, quoniam ibi sculptum simulacrum vidit. Unde sacerdos qui ibi aderat, voluit interficere eum, dicens quia Ægyptus esset subvertenda per ipsum sicut ex oraculo dæmonum acceperat. Sed Pharaonis filia liberavit eum. Cum autem perfectæ esset ætatis, missus est a Pharaone contra Æthiopes. Cumque sciret per deserta serpentibus plena se profecturum, tulit ibides, id est ciconias Ægyptiacas, castraque metatus proferebat eas, ut serpentes devorarent et fugarent: sicque exercitus securus transigebat noctem. Cum ergo venisset ad civitatem quam expugnaturus erat, adamavit eum Æthiopum regina, et secundum condictum, civitatem ei tradidit, et nupsit: inde est quod Aaron et Maria jurgati sunt adversus Mosen propter Æthiopissam uxorem.</span></p>
  </aside>

  <aside id="FN14">
    <p class="f"><a class="notebackref" href="#EX2_12"><span class="notemark">**</span> 2:12</a> <span class="fk">Cumque circumspexisset huc atque illuc. </span><span class="ft"> Aug. Quæst. in Exod. De hoc facto Mosi satis disputavimus in illo opere, quod de vita patriarcharum adversus Faustum scripsimus, utrum indoles in eo laudabilis fuerit, qua hoc peccatum admiserit, sicut uber terra ante utilia semina quadam herbarum inutilium ferocitate laudatur: an ipsum factum justificandum sit? Quod ideo non videtur, quia nullam adhuc legitimam potestatem gerebat, nec divinitus acceptam, nec humana societate ordinatam: et tamen, sicut Stephanus ait in Actibus apostolorum, putabat intelligere fratres suos, quod per eum Deus daret salutem illis, ut per hoc testimonium videatur Moses jam divinitus admonitus quod Scriptura eo loco tacet hoc audere potuisse. ISID. Allegorice. Moses, id est Christus, Ægyptium, id est diabolum nobis in hac peregrinatione injuriosum, nos defendendo occidit, et in arena obruit occisum. Latet enim in eis qui stabile non habent fundamentum. Ecclesiam vero in petra ædificat, et eos qui verbum ejus audiunt et faciunt prudenti viro comparat, qui ædificavit domum suam supra firmam petram. Alios vero stulto comparat, qui supra arenam ædificat.</span></p>
  </aside>

  <aside id="FN15">
    <p class="f"><a class="notebackref" href="#EX2_13"><span class="notemark">††</span> 2:13</a> <span class="fk">Et egressus die altero, </span><span class="ft"> etc. In hoc Moses figuram Christi gessit, qui duorum populorum discordiam in se angulari lapide pacificare studuit. Qui injuriam fecit et reconciliatorem contempsit, Judaicus est, qui prædicationem Christi reconciliantis repulit, et credentis populi hostis perstitit. Unde Joan. 9: </span><span class="fk">Tu discipulus illius sis, nos discipuli Mosi. </span></p>
  </aside>

  <aside id="FN16">
    <p class="f"><a class="notebackref" href="#EX2_14"><span class="notemark">‡‡</span> 2:14</a> <span class="fk">Timuit Moses, </span><span class="ft"> etc. AUG. Si sic divulgatum est verbum hoc. Duo sunt in hac locutione attendenda, quia pendet scilicet sententia et sic dimissa est, deinde quia verbum pro facto posuit.</span></p>
  </aside>

  <aside id="FN17">
    <p class="f"><a class="notebackref" href="#EX2_22"><span class="notemark">§§</span> 2:22</a> <span class="fk">Quæ peperit, </span><span class="ft"> etc. Allegorice. Christus Ecclesiam de gentibus sibi copulavit, quæ munere Spiritus septiformis una est in fide catholica. Unde: </span><span class="fk">Una est columba mea; </span><span class="ft"> quæ gignit filium, qui vocatur </span><span class="fk">advena, </span><span class="ft"> et alterum qui </span><span class="fk">Dei adjutorium: </span><span class="ft"> advenæ enim sunt sancti super terram, sed Dei adjutorio nunquam carent.</span></p>
  </aside>

  <aside id="FN18">
    <p class="f"><a class="notebackref" href="#EX2_23"><span class="notemark">***</span> 2:23</a> <span class="fk">Post multum vero temporis, </span><span class="ft"> etc Postquam Moses in terra Madian duxit uxorem, mortuus est rex Ægypti: quia cum Christus in orbe terrarum gentes ad fidem convertit, destructus est principatus diaboli. </span><span class="fk">Ingemiscentes. </span><span class="ft"> Nisi moriatur in te rex Ægypti, non cognoscis te opprimi servitute Ægypti, et operibus luti et lateris; nec corde ingemiscis, nec vociferaris ad Dominum ut liberet te.</span></p>
  </aside>

  <aside id="FN19">
    <p class="f"><a class="notebackref" href="#EX3_2"><span class="notemark">*</span> 3:2</a> <span class="fk">Apparuitque ei. </span><span class="ft"> ISID. Allegorice. Erat flamma in rubro, et non cremabatur. Rubus, spinæ peccatorum Judæorum: flamma in rubo, verbum Dei, id est lex data illi populo. Sed et flamma rubum non comburit, quia lex data peccata eorum non consumit. Alii in rubo flammante Ecclesiam intelligunt, quæ persecutionibus inflammatur, quæ loquente ad se Domino non crematur. Quod Dominus Mosi in rubo apparuit, ostendit quia in Ecclesia apparet fidelibus, nec alibi. Aiunt Hebræi ideo in rubo Deum apparuisse Mosi, ne possent sibi inde idolum sculpere Judæi. Semper enim Deus idololatriæ occasionem recidit. GREG. lib. XXII Moral., cap. 20. Moses admistus Ægyptiis quasi vigilabat mundo, ideo vocem Domini non audiebat: sed exstincto Ægyptio, postquam in desertum fugit, dum illic quadraginta annis degit, a terrenis tumultibus obdormivit, et ideo divinam vocem percepit. Cum enim mens ab exterioribus sopitur, verbum Dei penetrat veracius. Aurem quippe cordis turba terrenarum cogitationum perstrepens claudit. Non enim perfecte homo sufficit ad utraque divisus, quia si exterius auditum aperit, interius obsurdescit.</span></p>
  </aside>

  <aside id="FN20">
    <p class="f"><a class="notebackref" href="#EX3_4"><span class="notemark">†</span> 3:4</a> <span class="fk">Cernens autem Dominus, </span><span class="ft"> etc. GREG., præf. in Moral., c. 2. Angelus qui Mosi apparuisse describitur, modo Dominus, modo angelus memoratur: angelus, quia exterius loquendo servit; Dominus, quia interius præsidens loquendi efficaciam tribuit. Cum enim loquens ab interiore regitur, et per obsequium angelus, et per inspirationem Dominus memoratur. </span><span class="fk">Vocavit eum de medio, </span><span class="ft"> etc. GREG. lib. XXVIII Moral., c. 5. Sæpe simul et terrenis et cœlestibus substantiis per angelos loquitur Deus: sicut hic cum ignem rubumque sociavit, atque aliud superius, aliud inferius junxit. Quod tunc solum agitur, cum aliquod magnum ex conjunctione signatur. Nam per succensum rubum Mosen alloquens, ostendit quia doctor populi fieret, qui et legis flammam perciperet, et peccati spinam non vitaret: ut quod ex illo populo exiret, qui igne deitatis carnis nostræ peccata quasi rubi spinam acciperet, et inconsumptam humanitatis substantiam in ipsa divinitatis flamma servaret.</span></p>
  </aside>

  <aside id="FN21">
    <p class="f"><a class="notebackref" href="#EX3_5"><span class="notemark">‡</span> 3:5</a> <span class="fk">Solve calceamentum, </span><span class="ft"> etc. THEOD. Duas ob res jubet calceamenta solvere: primo, ut ipsum magis ac magis religiosum ac reverentem reddat, ut cum tremore mandata ejus accipiat; tum etiam eruditur qua ratione sacertodes in tabernaculo Dei ministrent: nudis enim pedibus sacerdotale munus obibant. ISID. Quia nullus scilicet digne consistere, vel Deum videre potest, nisi cuncta terrena et mortalia deponat. Aliter, veterum consuetudo erat ut si sponsus sponsam repudiaret, in signum repudii discalcearetur. Ideo Moses discalceari jubetur, nec ad Ecclesiam, quæ in rubo significatur, quasi sponsus accedat calceatus; hoc enim Christo servandum, qui verus est sponsus. De quo Joannes ait: </span><span class="fk">Cujus non sum dignus solvere corrigiam calceamenti Joan. 1..</span></p>
  </aside>

  <aside id="FN22">
    <p class="f"><a class="notebackref" href="#EX3_6"><span class="notemark">§</span> 3:6</a> <span class="fk">Ego sum Deus, </span><span class="ft"> etc. HILAR. lib. IV de Trinitate. Non aliter loquendum de Deo est quam ut ipse ad intelligentiam nostram de se locutus est. Angelus Dei est, qui in igne de rubo apparuit: et de rubo in igne Deus loquitur; habes dispensationem in angelo, quia in angelo officium est, non natura; habes in naturæ nomine Deum, quia angelus Dei Deus est.</span></p>
  </aside>

  <aside id="FN23">
    <p class="f"><a class="notebackref" href="#EX3_7"><span class="notemark">**</span> 3:7</a> <span class="fk">Vidi afflictionem, </span><span class="ft"> etc. GREG., Moral. Sparsis foris mentibus ad seipsum redire cuique difficile est: quia prava itinera semel captos tanto delectabiliter tenent, quanto quod libuerit, non licet. Quia cum disciplinæ munus non obviat, nulla retributionis prospicitur pœna quæ terreat. Sed clausis oculis cordis præcipitatur anima, et tanto securius mala temporalia penetrat, quanto durius bona æterna desperat. Sed ista reproborum nequitia electorum vitam, quasi grana a paleis, separat, et dum affligit, expedit: quia dum violenta ingerit, festinare ad superna compellit; quod in Isrælitico populo, Mose vocante et Pharaone sæviente, signatur. Moses enim ad vocandum missus est, cum Pharao duris operibus urgeret ut alius vocando traheret, alius sæviendo impelleret, ut plebs in servitio turpiter fixa, vel vocata, vel impulsa moveretur; hoc quotidie agitur dum prædicatis cœlestibus præmiis sævire in electos reprobi permittuntur: ut quos Ægyptus, id est vita præsens, oppressit blandiens, adjuvet premens; ut dum Deus provocat, cruciatus impellat.</span></p>
  </aside>

  <aside id="FN24">
    <p class="f"><a class="notebackref" href="#EX3_8"><span class="notemark">††</span> 3:8</a> <span class="fk">Et educam de terra, </span><span class="ft"> etc. GREG., homil. 32. Rudi populo de præsenti vita aliquid promittendum fuit, ut posset in futuro robustius solidari. Si enim parva non acciperet, magna non crederet. Deus ergo largiendo terrena suadet et cœlestia, ut percipiens quod videbat, speraret quod non videbat. </span><span class="fk">In terram bonam et spatiosam, in terra quæ fluit lacte, </span><span class="ft"> etc. Ibid. Præsens prosperitas aliquando datur, ut ad meliorem vitam provocet, aliquando ut in æternum plenius damnet. Hinc Isrælitis terra Chanaan promittitur, ut quandoque ad æterna speranda provocentur: quia rudis populus promissionibus non crederet, nisi a promissore aliquid in vicino perciperet. Non ergo solum spe ad res, sed rebus quandoque ad spem trahitur. Unde psal. CIV: </span><span class="fk">Et dedit illis regiones gentium, et labores populorum possederunt, ut custodiant justificationes ejus, et legem requirant. </span></p>
  </aside>

  <aside id="FN25">
    <p class="f"><a class="notebackref" href="#EX3_14"><span class="notemark">‡‡</span> 3:14</a> <span class="fk">Qui est, misit me ad vos, </span><span class="ft"> etc. Mittitur Moses ad Pharaonem puniendum et tandem occidendum: missa est lex ad diabolum destruendum. Hieronymus, scribens ad Marcellam de decem nominibus Dei, sexto loco ponit nomen </span><span class="fk">ehieh</span><span class="ft">, quod in Exodo legitur: </span><span class="fk">Qui est, misit me ad vos. </span><span class="ft"> Deus enim solus, qui exordium non habet, veræ essentiæ nomen tenet: quod per angelum dictum est Mosi nomen ejus quærenti, quia in ejus comparatione qui vere est, quia incommutabilis est, quasi non sunt quæ mutabilia sunt; quod enim dicitur, fuit, non est: et quod dicitur, erit, nondum est. Deus autem tantum est, qui non novit fuisse, vel futurum esse. Solus autem Pater cum Filio et Spiritu sancto vere est. Cujus essentiæ comparatum nostrum esse, non est; unde et dicimus: Vivit Deus, quia essentia divina vita vivit, quam mors non habet.</span></p>
  </aside>

  <aside id="FN26">
    <p class="f"><a class="notebackref" href="#EX3_17"><span class="notemark">§§</span> 3:17</a> <span class="fk">Ad terram fluentem lacte et melle, </span><span class="ft"> etc. AUG., Quæst. 4 in Exod. Utrum hoc spiritualiter accipere debemus, quia secundum proprietatem non hæc erat terra quæ data est Hebræis? An modus locutionis est, qua ubertas et suavitas terræ laudatur?</span></p>
  </aside>

  <aside id="FN27">
    <p class="f"><a class="notebackref" href="#EX3_21"><span class="notemark">***</span> 3:21</a> <span class="fk">Non exibitis, </span><span class="ft"> etc. AUG., ibid. Quod mandavit Dominus Hebræis ut acciperent ab Ægyptiis vasa argentea et aurea, et vestem, atque addidit, </span><span class="fk">et prædabimini eos, </span><span class="ft"> mandati hujus non potest esse injustum judicium. Mandatum enim Dei est, de quo non judicandum, sed obtemperandum fuit. Ipse enim novit quam juste mandaverit, ad servum pertinet obedienter facere quod mandavit.</span></p>
  </aside>

  <aside id="FN28">
    <p class="f"><a class="notebackref" href="#EX3_22"><span class="notemark">†††</span> 3:22</a> <span class="fk">Vasa argentea. </span><span class="ft"> Argentum et aurum ab Ægyptiis petimus, unde tabernaculum Deo fabricemur, cum pœtas et philosophos legimus, ut divinam Scripturam sapientius et facundius exponamus.</span></p>
  </aside>

  <aside id="FN29">
    <p class="f"><a class="notebackref" href="#EX4_2"><span class="notemark">*</span> 4:2</a> <span class="fk">Quid est quod, </span><span class="ft"> etc. GREG. Moses, Judaicus populus; virga, Divinitatis potestas; serpens, Christi mortalitas: quia enim per serpentem mors, per serpentem mortalitas signatur. Vel quia scriptum est Matth. 10: </span><span class="fk">Estote prudentes sicut serpentes; </span><span class="ft"> et quia summa prudentia, id est Dei sapientia, incarnata est: recte ejus mortalitas in serpente figuratur. Unde Joan. 4: </span><span class="fk">Sicut exaltavit Moses serpentem in deserto, ita exaltari oportet Filium hominis. </span><span class="ft"> Moses virgam tenuit: quia Judaicus populus ante Redemptoris adventum in Dei potestate confisus est; in terram projecit, quia per patriarchas et prophetas Deum incarnandum nuntiavit; virga in colubrum vertitur, quia Christus Deus in se permanens, mortalis est in homine factus. Sed et Moses colubrum conspiciens pertimuit, et fugit, quia Judaicus populus dum Christum mortalem vidit, Deum credere expavit. Cui jubetur ut caudam teneat, quia populus qui modo credere recusat, in extrema corporis Dominici parte, id est, posteriore tempore Ecclesiæ, scilicet in fine mundi, sese ad fidem colliget; colubri caudam tenens, quia eum quem mortalem ante despexerat, in ultima parte Ecclesiæ Redemptorem suum confitebitur. Mox serpens in virgam redit, quia ut Judaicus populus in Christum crediderit, mox ad judicium in potestate divinitatis suæ apparebit: ut jam serpens virga sit: quia qui in terra homo despectus est, de cœlo veniens super angelos videbitur Deus. ISID. Serpens persuasit homini mortem. Mors ergo a serpente; virga in serpente, Christus in morte. Expavit Moses et fugit: mortuo enim Christo expaverunt discipuli a spe in qua fuerunt recedentes. Apprehendit caudam, id est posteriora, et factus est virga: quia primo occisus, postea patratis omnibus, ad id quod fuerat resurgendo reversus est, ubi per vitam morte consumpta, nihil in eo serpentis apparuit. Vel cauda serpentis, finis sæculi, quia sic mortalitas Ecclesiæ per lubrica tempora volvitur; alii eunt, alii veniunt per mortem, tanquam per serpentem, per quem mors seminata est: sed in fine sæculi, tanquam cauda, redimus ad manum Dei, et apprehensi reparabimur, et novissima inimica morte destructa, resurgentes in dextera Dei virga regni erimus.</span></p>
  </aside>

  <aside id="FN30">
    <p class="f"><a class="notebackref" href="#EX4_6"><span class="notemark">†</span> 4:6</a> <span class="fk">Mitte manum tuam, </span><span class="ft"> etc. PROCOP. Quidam asserunt illud portentum contigisse ut ostenderetur justo non esse legem positam. Licet deinde leges sanciat, quo pacto morbus lepræ sit examinandus, et immundus pronuntiandus, tamen pleræque leges ita feruntur, quasi stultis et infantibus dentur. Adeo nostræ infirmitati se accommodat Deus! ISID. Manus alba, id est immunda, albor enim in cute lepra est, non candor. Ipsa enim hæreditas Dei, id est populus, foras ab eo missus factus est immundus. Unde psal. LXXIII: </span><span class="fk">Ut quid avertis manum tuam et dexteram tuam, </span><span class="ft"> etc. Sed revocata est manus in sinum, et reversa est ad colorem suum: sic plebs Judaica, alienata a sinu Dei, foras immunda remansit; sed revocata, redibit ad pristinum colorem, cum agnoverit Salvatorem. </span><span class="fk">Cæcitas enim ex parte contigit in Isræl</span><span class="ft"> Rom. 11..</span></p>
  </aside>

  <aside id="FN31">
    <p class="f"><a class="notebackref" href="#EX4_9"><span class="notemark">‡</span> 4:9</a> <span class="fk">Sume aquam, </span><span class="ft"> etc. ISID. Aqua populum significat; unde Apoc. 17: </span><span class="fk">Aquas, quas vidisti, populi sunt et gentes. </span><span class="ft"> Populus ergo vertitur in sanguinem, id est, in sanguinis Christi fidem.</span></p>
  </aside>

  <aside id="FN32">
    <p class="f"><a class="notebackref" href="#EX4_10"><span class="notemark">§</span> 4:10</a> <span class="fk">Obsecro, Domine, </span><span class="ft"> etc. AUG. Quæst. in Exod. Quod ait Moses ad Dominum: </span><span class="fk">Precor, Domine, non sum eloquens ante hesternum neque ante nudiustertianum diem, neque ex quo cœpisti loqui famulo tuo, </span><span class="ft"> intelligitur credere posse fieri Dei voluntate subito eloquentem, cum dicit: </span><span class="fk">neque ex quo cœpisti loqui famulo tuo, </span><span class="ft"> tanquam ostendens fieri potuisse ut qui ante hesternum et nudiustertianum diem eloquens non fuisset, repente fieret ex quo cum illo Dominus loqui cœpit. ORIG. homil. 3 in Exod. Dum esset Moses in Ægypto, et erudiretur omni sapientia Ægyptiorum, non erat gracili voce, nec tardus lingua, nec profitebatur se ineloquentem. Erat enim, quantum ad Ægyptios, sonoræ vocis et eloquentiæ incomparabilis. Ubi autem Dei vocem audivit, et eloquia Domini suscepit, sentit vocem suam gracilem, et exilem tardamque, et impeditam linguam, et se pronuntiat mutum, cum incipit cognoscere verum Verbum, quod erat in principio apud. Deum Joan. 1.: mutis enim animalibus quamvis indoctus homo comparetur, eloquens videbitur; si vero eruditis et eloquentibus, stultus et mutus. At si quis Dei verbum et divinam respiciat sapientiam multo amplius guam apud nos pendens, apud Deum mutum se animal profitebitur. Unde psal. LXXII: </span><span class="fk">Ut jumentum actus sum apud te. </span><span class="ft"> Quia igitur in id intelligentiæ profecit, ut se cognosceret, quod est magna pars sapientiæ, remuneravit eum divina dignatio dicens: </span><span class="fk">Aperiam os tuum, </span><span class="ft"> etc. Beati quorum os Deus aperit ut loquantur. Unde psal. LXXX: </span><span class="fk">Dilata os tuum, et ego implebo illud. </span><span class="ft"> Similiter Paulus dicit ad Ephes. 6: </span><span class="fk">Ut detur mihi sermo in apertione oris mei. </span><span class="ft"> Eorum ergo qui vera loquuntur, os Deus aperit: eorum qui loquuntur mendacium, falsum testimonium, scurrilitates, turpitudines, susurronum quoque et detractorum, et eorum qui otiosa loquuntur, diabolus aperit os. De Juda refertur Joan. 13, </span><span class="fk">quia introivit in illum Satanas, et misit in cor ejus ut traderet eum. </span><span class="ft"> Os ergo ejus aperuit, ut loqueretur cum Pharisæis, quomodo eum traderet accepta pecunia. Non est autem parvæ gratiæ discernere os quod aperit Deus, et quod aperit diabolus. Aperit etiam Deus aures sanctorum ad audienda verba divina; unde: Dominus aperiet mihi aurem. Aperit oculos, sicut aperuit oculos Agar, et vidit puteum aquæ vivæ; unde Eliseus: </span><span class="fk">Aperi, Domine, oculos pueri tui, ut videat, quia plures sunt nobiscum</span><span class="ft"> IV Reg. 6.. Auris vero quæ per eruditionem Domini aperitur, aliquando aperta est, aliquando clausa; unde: Ne recipias auditum vanum Eccli. 45.. Si dicuntur vana, profana, turpia, qui novit eruditionem Domini, claudit aurem et dicit: </span><span class="fk">Ego autem sicut mutus, qui non aperuit os suum, et sicut surdus non audiebam</span><span class="ft"> Psal. 37.. Si vero ad utilitatem animæ pertinent quæ dicuntur, si de Deo sermo est, si mores docet, ad virtutes invitat, vitia resecat, aures pateant et tota animæ janua. Notandum autem quia summa moderatione usa est lex ut diceret: </span><span class="fk">Non recipies auditum vanum; </span><span class="ft"> non dixit, Non audies; sed, </span><span class="fk">Non recipies. </span><span class="ft"> Nam vana sæpe audimus: Marcion enim et Valentinus, et omnes contra Creatorem disputantes, vana loquuntur; frequenter tamen audimus ut contradicamus, sed non recipimus, quia illorum os diabolus aperit. Dignetur Dominus aperire os nostrum, ut possimus contradicentem revincere, et obturare os quod diabolus aperit.</span></p>
  </aside>

  <aside id="FN33">
    <p class="f"><a class="notebackref" href="#EX4_11"><span class="notemark">**</span> 4:11</a> <span class="fk">Quis fecit os hominis? </span><span class="ft"> etc. AUG., Quæst. 8. Sunt qui Deo calumnientur, vel potius Scripturæ Veteris Testamenti quia dixit Deus quod fecerit mutum. Quid ergo dicunt de Christo aperte dicente Joan. 10: </span><span class="fk">Ego veni, ut qui non vident videant; et qui vident, cæci fiant. </span><span class="ft"> Quis autem nisi insciens crediderit aliquid homini secundum vitia corporalia posse accidere quod Deus nolit? Sed eum juste totum velle nemo ambigit.</span></p>
  </aside>

  <aside id="FN34">
    <p class="f"><a class="notebackref" href="#EX4_12"><span class="notemark">††</span> 4:12</a> <span class="fk">Perge igitur, </span><span class="ft"> etc. AUG. Allegorice. Quod dicit Dominus ad Mosen: </span><span class="fk">Sed nunc vade tu, et ego aperiam os tuum et instruam te quæ locuturus es, </span><span class="ft"> apparet non tantum instructionem oris, sed etiam ipsam apertionem ad Dei gratiam pertinere. Non enim ait, Aperi os tuum, et ego instruam te; sed utrumque promittit, aperiam, et instruam. In psalmo autem LXXX: </span><span class="fk">Dilata os tuum, et ego adimplebo illud. </span><span class="ft"> Ubi significat in homine voluntatem accipiendi quod Deus donat volenti, ut ad voluntatis exordium pertineat, </span><span class="fk">Dilata os tuum, </span><span class="ft"> ad Dei autem gratiam, </span><span class="fk">et implebo illud. </span></p>
  </aside>

  <aside id="FN35">
    <p class="f"><a class="notebackref" href="#EX4_14"><span class="notemark">‡‡</span> 4:14</a> <span class="fk">Iratus Dominus in Moysen, ait, </span><span class="ft"> etc. AUG. Quæst. 10 in Exod. Videtur tanquam diffidenti non dedisse plenissimam facultatem, etc., usque ad cujus figuram gerat velut medius Moses inter Deum et Aaron, et Aaron inter Mosen et populum.</span></p>
  </aside>

  <aside id="FN36">
    <p class="f"><a class="notebackref" href="#EX4_15"><span class="notemark">§§</span> 4:15</a> <span class="fk">Et ego ero in ore tuo et in ore illius, </span><span class="ft"> etc. ORIG. Non solum Mosi promittitur aperiri os a Domino, sed et Aaron. Dicitur enim: Ego aperiam os tuum et os illius, et instruam vos quæ faciatis.</span></p>
  </aside>

  <aside id="FN37">
    <p class="f"><a class="notebackref" href="#EX4_19"><span class="notemark">***</span> 4:19</a> <span class="fk">Dixit ergo Dominus, </span><span class="ft"> etc. AUG., Locut. in Gen., tom. 3. Post dies autem multos mortuus est rex Ægypti. Dixit autem Dominus ad Mosen in Madian: </span><span class="fk">Vade, perge in Ægyptum, </span><span class="ft"> etc. Multa in his verbis notanda sunt genera locutionis. Primo enim inquit: </span><span class="fk">Vade, perge in Ægyptum, </span><span class="ft"> tanquam non sufficeret alterum, deinde, </span><span class="fk">mortui sunt omnes qui quærebant animam tuam, </span><span class="ft"> cum solum regem Ægypti Scriptura mortuum dixerit: de quo solo antea dictum fuerat quod Mosen quærebat occidere: an ipse post alios inimicos ultimus mortuus est? Quod si ita est, non locutio, sed sensus est.</span></p>
  </aside>

  <aside id="FN38">
    <p class="f"><a class="notebackref" href="#EX4_20"><span class="notemark">†††</span> 4:20</a> <span class="fk">Tulit ergo Moyses, </span><span class="ft"> etc. AUG., Quæst. 12 in Exod. Quod dictum est, quia Moses uxorem et infantes suos imposuit super vehiculum, ut in Ægyptum iret: postea vero Jethro socer ejus illic cum eis occurrit, cum eduxisset populum de Ægypto; intelligendum est, post illam, quæ ab angelo futura erat, interfectionem, Mosi vel infantis uxorem reversam fuisse cum parvulis. Nam quidam putaverunt propter hoc angelum terruisse, ne ad impedimentum ministerii divinitus impositi femineus sexus comitaretur.</span></p>
  </aside>

  <aside id="FN39">
    <p class="f"><a class="notebackref" href="#EX4_21"><span class="notemark">‡‡‡</span> 4:21</a> <span class="fk">Ego indurabo cor ejus. </span><span class="ft"> AUG., Serm. 88. Quid est, </span><span class="fk">ego indurabo cor ejus, </span><span class="ft"> nisi cum abfuerit gratia mea, obduret illum nequitia sua? Sicut quoties nimio frigore constringitur aqua, solis calore superveniente resolvitur; et discedente sole iterum obduratur: ita peccatorum frigore refrigescit charitas multorum, et velut glacies obdurantur; et cum calor divinæ misericordiæ supervenerit, resolvuntur. Hoc in Pharaone cognoscimus, a quo quoties flagella remota sunt, se contra Deum obduratus erexit; quoties afflictus est, supplicavit. Non est ergo iniquitas in Deo. Unde non tam potentia quam patientia Dei Pharaonem fecit obdurari. Quam rem etiam circa vernaculos nostros solemus exercere, quibus frequenter peccantibus indulgemus, dicentes: Ego talem te feci, ego tibi parcendo proterviam tuam negligentiamque nutrivi.</span></p>
  </aside>

  <aside id="FN40">
    <p class="f"><a class="notebackref" href="#EX4_24"><span class="notemark">§§§</span> 4:24</a> <span class="fk">Occurrit ei Dominus, </span><span class="ft"> etc. AUG., Quæst. 11 in Exod. Alia littera: </span><span class="fk">Et factum est in via ad refectionem, obviavit ei angelus, et quærebat eum occidere: et assumpto Sephora calculo circumcidit præputium filii sui, et procidit ad pedes ejus et dixit: Stetit sanguis circumcisionis infantis mei, et recessit ab eo propter hoc quod dixit: Stetit sanguiscircumcisionis. </span><span class="ft"> Primum quæritur quem volebat angelus interficere, etc., usque ad magno nisi fallor sacramento.</span></p>
  </aside>

  <aside id="FN41">
    <p class="f"><a class="notebackref" href="#EX4_25"><span class="notemark">*</span> 4:25</a> <span class="fk">Sponsus sanguinum tu, </span><span class="ft"> etc. Secundum historiam, mater gentilis admirans novitatem rei, potuit dicere Mosi: </span><span class="fk">Sponsus sanguinum tu mihi es; </span><span class="ft"> quasi, ritus tuæ gentis cogit me fundere sanguinem filii mei, quod aliis gentibus non est moris. Mystice autem Sephora Ecclesiam de gentibus significat, quæ præputium filii sui, id est gentilis populi, acutissima petra, id est Spiritus sancti doctrina, vel illa petra de qua dicitur II Cor. 10: </span><span class="fk">Petra autem erat Christus, </span><span class="ft"> exspoliat, ut mundetur ab omni inquinamento carnis et spiritus: </span><span class="fk">Et exuat veterem hominem cum actibus suis</span><span class="ft"> Col. 3.. Stat enim sanguis circumcisionis quando corruptibile hoc induet incorruptionem.</span></p>
  </aside>

  <aside id="FN42">
    <p class="f"><a class="notebackref" href="#EX4_27"><span class="notemark">†</span> 4:27</a> <span class="fk">Dixitque Dominus, </span><span class="ft"> etc. ORIG., hom. 32. Occurrit Aaron Moysi, et exivit de Ægypto. Sed interest ubi occurrat Mosi, cujus os aperiendum est a Domino: occurrit autem in montem Dei. Merito os ejus aperitur, qui occurrit in montem Dei. Petrus, Jacobus et Joannes in monte et transfiguratum Dominum Jesum videre meruerunt, et Mosen et Eliam cum ipso in gloria. Tu quoque, nisi ascenderis montem Dei, et ibi occurreris Mosi, id est nisi excelsum legis ascensum ascenderis, nisi spiritalis intelligentiæ cacumen invaseris, non est ostium apertum a Domino. Si in humili loco litteræ steteris, non occurristi Mosi in montem Dei; non os tuum aperuit Deus, neque instruxit quæ te oporteat loqui; nisi Aaron Moysi in monte occurrisset, nisi ejus sensum vidisset arduum, non ei loqueretur verba Dei, neque virtutem signorum tradidisset, neque participem tanti mysterii concivisset.</span></p>
  </aside>

  <aside id="FN43">
    <p class="f"><a class="notebackref" href="#EX5_1"><span class="notemark">*</span> 5:1</a> <span class="fk">Dimitte populum meum. </span><span class="ft"> ORIG., hom. 3 in Exod. Non vult Moses ut populus in Ægypto positus serviat Deo, sed ut exeat in desertum, et ibi serviat. Dum enim quis in tenebrosis sæculi actibus manet, et in negotiorum obscuritate versatur, non potest servire Deo. </span><span class="fk">Non enim potestis servire Deo et mammonæ</span><span class="ft"> Matth. 6.. Exeundum est ergo de Ægypto: reunquenqus est mundus, non loco, sed animo, si volumus servire Domino. Inde Joannes ait: </span><span class="fk">Filioli, nolite diligere mundum, neque ea quæ in mundo sunt</span><span class="ft"> I Joan. 2..</span></p>
  </aside>

  <aside id="FN44">
    <p class="f"><a class="notebackref" href="#EX5_2"><span class="notemark">†</span> 5:2</a> <span class="fk">Qui est Dominus? </span><span class="ft"> Superbiam diaboli exprimit, qui subdi Deo contemnens, ait: </span><span class="fk">Similis ero Altissimo</span><span class="ft"> Isa. 14.; et quasi de Domini nativitate dubitans, dicit: </span><span class="fk">Si Filius Dei es, dic ut lapides isti panes fiant</span><span class="ft"> Matth. 4.. Postea vero quasi coacte dæmones clamaverunt: </span><span class="fk">Quid venisti ante tempus torquere nos? Scimus quia es Filius Dei</span><span class="ft"> Matth. 8.. Post tormenta sciunt, quæ ante scire noluerant. Pharao quoque verberatus pro se supplicari ad Dominum rogat. </span><span class="fk">Quis est dominus, ut audiam vocem ejus? </span><span class="ft"> etc. Vides quid agit cruda superbia; videbitis paulo post quantum proficit in flagellis: quantum melior verberatus efficitur; qui modo dicit, Nescio Dominum, verberatus dicturus est: Orate pro me Dominum. Nemo ergo ita ineruditus sit divinæ disciplinæ, ut flagella divina perniciem putet et pœnalem interitum. Ecce etiam Pharao durissimus proficit verberatus: ante enim verbera Dominum nescit, verberatusque pro se rogat supplicari; et proficiens in pœnis, scit agnoscere cur puniatur. </span><span class="fk">Nescio, </span><span class="ft"> ait, </span><span class="fk">Dominum. </span><span class="ft"> In Evangelio verberatus emendat hanc vocem, quia dæmones clamaverunt: </span><span class="fk">Scimus te quis sis: tu es Filius Dei vivi. </span><span class="ft"> Post flagella etiam Isræl dimittet, et etiam urgebit exire. </span><span class="fk">Nulla enim societas luci ad tenebras, nulla pars fideli cum infideli</span><span class="ft"> II Cor. 6..</span></p>
  </aside>

  <aside id="FN45">
    <p class="f"><a class="notebackref" href="#EX5_3"><span class="notemark">‡</span> 5:3</a> <span class="fk">Deus Hebræorum vocavit nos, </span><span class="ft"> etc. AUG. in Exod. Quæritur quomodo populo dicatur, etc., usque ad ut justum judicium consequatur. ORIG. Moraliter. Iter tridui de Ægypto proficiscimur, si ita nos ab omni inquinamento animæ, et corporis, ac spiritus conservemus, ut integer spiritus noster, et anima, et corpus, in diem Christi servetur. ORIG. Tridui iter proficiscimur de Ægypto, si rationabilem, moralem, naturalem sapientiam, de rebus mundialibus auferentes, ad instituta divina convertimus. Tridui iter de Ægypto proficiscimur, si purificantes in nobis dicta, facta vel cogitata tria sunt enim hæc per quæ homines peccare possunt, efficiamur mundi corde, ut Deum videre possimus. Princeps vero Ægypti ubi videt se vehementius urgeri ut dimittat populum Dei, secundo loco cupit impetrare ut non longius abeant, ne totum triduum proficiscantur, dicens: </span><span class="fk">Ne longe abeatis. </span><span class="ft"> Non vult longe a se fieri populum Dei. Vult enim, si non in facto, vel in sermone peccent; si non in sermone, vel in cogitatione. Non vult ut totum triduum a se proficiscantur. Vult in nobis vel unum diem, videlicet, in aliis duos, in aliis totum triduum possidere. Beati illi qui ab eo totum triduum recedunt. </span><span class="fk">Viam trium dierum in solitudinem, et sacrificemus Deo, </span><span class="ft"> etc. ISID. Viam trium dierum ambulamus exeuntes de Ægypto, ut ad locum perveniamus ubi immolare debemus Domino. Hæc via Christus est, qui ait Joan. 14: </span><span class="fk">Ego sum via, veritas et vita. </span><span class="ft"> Qui enim confessus fuerit Christum ore, et crediderit corde quod Deus illum suscitavit tertia die, salvus erit, perveniens ad locum in quo immoletur sacrificium laudis. STRAB. </span><span class="fk">Viam trium dierum, </span><span class="ft"> etc. Tertia mansione, postquam transierunt mare Rubrum, pervenerunt Ethan, qui locus etiam Mara vocatur, propter amaras aquas. Vel trium dierum, id est, trium mensium, quia tertio mense postquam de Ægypto exierunt, pervenerunt Sina, ubi sacrificaverunt, et legem acceperunt, ubi erectum est et tabernaculum. ORIG., hom. 3 in Exod. Nunc quoque Moses, quem habemus nobiscum habemus enim Mosen et prophetas, id est, lex Dei vult te educere de Ægypto, si audias eam; vult te longe facere a Pharaone, eruere de opere luti et palearum: si tamen audias, et spiritualiter intelligas; non vult te in carnis et tenebrarum actibus permanere, sed exire ad eremum, ad locum scilicet perturbationibus et fluctibus sæculi vacuum, et ad quietem silentii. Verba enim sapientiæ in silentio et quiete discuntur. In hoc loco poteris Domino immolare legem Dei, et virtutem divinæ vocis agnoscere. Ideo cupit Moses te ejicere de fluctibus negotiorum et strepitu populorum, et de Ægypto, id est de tenebris ignorantiæ, ut legem Dei audias et lucem scientiæ capias.</span></p>
  </aside>

  <aside id="FN46">
    <p class="f"><a class="notebackref" href="#EX5_4"><span class="notemark">§</span> 5:4</a> <span class="fk">Quare, Moses et Aaron, sollicitatis, </span><span class="ft"> etc. ORIG., ibid. Dum secum est populus, et lutum aut laterem operatur, dum in paleis occupatur, non putat esse perversum, sed recte incedere. Si vero dicat, Volo ire dierum trium viam, et servire Domino, perverti populum dicit per Mosen et Aaron. Hodie quoque si Moses et Aaron, id est propheticus et sacerdotalis sermo animam sollicitet ad servitutem Dei, exire de sæculo, renuntiare omnibus quæ possidet, attendere legi et verbo Dei: continuo audies unanimes et amicos Pharaonis dicentes: Videte quomodo seducuntur homines, et pervertuntur adolescentes, ne laborent, ne militent, ne agant aliquid quod prosit, relictis rebus necessariis ineptias sectantur et otium. Quid est servire Deo? Laborare nolunt et otii occasiones quærunt: hæc erant tunc verba Pharaonis, hæc et nunc amici ejus loquuntur, nec solum verbis, sed et verberibus persequuntur. Flagellari jubet scribas Hebræorum, paleas non dari, opus exigi; hæc passi sunt patres, et nunc Dei populus patitur. Qui se ex integro principi hujus mundi tradiderunt, prospere agunt; omnia, ut putant, feliciter eveniunt: servis autem Dei etiam victus parvus et humilis non succedit. Hæ sunt enim paleæ quæ dabantur a Pharaone; unde quidam fatigati dicunt ad Pharaonem: Quid tu affligis populum tuum? Superati enim verberibus a fide cadunt, et confitentur se esse Pharaonis populum, non enim omnes qui ex Isræl, hi sunt Isrælitæ.</span></p>
  </aside>

  <aside id="FN47">
    <p class="f"><a class="notebackref" href="#EX5_9"><span class="notemark">**</span> 5:9</a> <span class="fk">Opprimantur operibus et expleantea, </span><span class="ft"> etc. Mystice. Ex quo loqui cœpit Moses ad Pharaonem magis affligitur populus Dei: ex quo in animam sermo Dei pervenit, diabolus acrius insurgit, et majora vitia immittit. Prius enim quam sermo Dei veniret, qui argueret vitia, in pace durabant, at ubi venit, turbatio magna consurgit.</span></p>
  </aside>

  <aside id="FN48">
    <p class="f"><a class="notebackref" href="#EX5_14"><span class="notemark">††</span> 5:14</a> <span class="fk">Flagellatique sunt qui, </span><span class="ft"> etc. Filii Isræl gravius attriti sunt, postquam de Ægypto egredi statuerunt; quia qui mundo et pravis operibus renuntiare volunt, sævioribus tentationibus a diabolo impugnantur.</span></p>
  </aside>

  <aside id="FN49">
    <p class="f"><a class="notebackref" href="#EX5_21"><span class="notemark">‡‡</span> 5:21</a> <span class="fk">Videat Dominus, </span><span class="ft"> etc. GREG. l. 29, Moral., cap. 14. Cum lux divina cor humanum illustrat, usque ad quasi fetere se in oculis Pharaonis dolet. </span><span class="fk">Quoniam fetere, </span><span class="ft"> etc. ORIG. Hom. 3. Allegorice. Verum dicunt, quamvis nesciant, sicut Caiphas, qui ait: </span><span class="fk">Expedit ut unus moriatur pro populo</span><span class="ft"> Joan. 18.; quid diceret nesciebat. Sicut enim Apostolus ait: </span><span class="fk">Christi bonus odor sumus, aliis in vitam, aliis in mortem, </span><span class="ft"> ita propheticus sermo suavis odor est credentibus; dubiis vero et incredulis, et qui fatentur se populum Pharaonis, odor exsecrabilis efficitur. Ipse quoque Moses dicit Domino: Ex quo locutus sum cum Pharaone, afflixisti populum tuum; quia antequam sermo Dei audiatur, non est tribulatio, vel tentatio: sed ubi signum belli tuba prædicationis ostenderit, tribulationum pugna consurgit. Ex quo ergo loqui cœpit Moses et Aaron ad Pharaonem, affligitur populus Dei. Ex quo in animam tuam sermo Dei prolatus est, certamen intra te virtutibus contra vitia suscitatur, quæ prius intra te in pace durabant. Sed ubi facere cœpit sermo Dei cujusque discrimen, turbatio magna consurgit, et sine fœdere nascitur bellum: quia injustitia justitiæ non convenit, nec sobrietati ebrietas, vel veritati mendacium. Ideo non turbemur si videmur odor exsecrabilis Pharaoni. Exsecratio enim vitii dicitur virtus. Sed sicut stetit Moses ante Pharaonem, stemus et nos; non flectamur, </span><span class="fk">succincti lumbos in veritate, et calceati pedes in præparatione Evangelii pacis</span><span class="ft"> Ephes. 6.. Stamus autem confidenter, Dominum deprecamur, ut statuat pedes nostros supra firmam petram, ne moveantur pedes nostri. Stemus autem, id est, obsistamus, secundum illud I Petr. 5: </span><span class="fk">Cui resistite fortes in fide: ut cito conteratur Satanas sub pedibus nostris. </span><span class="ft"> Quanto enim nos constanter et fortiter stamus, tanto Pharao infirmius. Si autem infirmi vel dubii esse cœperimus, validior fiet. Cum enim elevaret Moses manus, vincebatur Amalec; cum quasi lassas dejiceret, invalescebat. Nos ergo in virtute crucis Christi extollamus brachia, et levemus in oratione sanctas manus, ut Dei auxilium mereamur. Hinc Jacobus ait: </span><span class="fk">Resistite diabolo et fugiet a vobis</span><span class="ft"> Jac. 3.. Agamus ergo ut non solum fugiat, sed conteratur sub pedibus nostris exstinctus in profundo abyssi. Nos autem si recedamus de Ægypto vitiorum, fluctus sæculi tanquam iter solidum evadimus per Jesum Christum.</span></p>
  </aside>

  <aside id="FN50">
    <p class="f"><a class="notebackref" href="#EX5_22"><span class="notemark">§§</span> 5:22</a> <span class="fk">Domine, cur afflixisti populum istum? </span><span class="ft"> AUG. Non sunt hæc verba contumaciæ vel indignationis, sed inquisitionis et orationis, sicut ex his apparet quæ Dominus respondit. Non enim arguit infidelitatem ejus, sed quid sit facturus aperuit.</span></p>
  </aside>

  <aside id="FN51">
    <p class="f"><a class="notebackref" href="#EX6_3"><span class="notemark">*</span> 6:3</a> <span class="fk">Et nomen meum Adonai non indicavi eis. </span><span class="ft"> Sicut tibi. Per successiones enim ætatum crevit divinæ cognitionis augmentum. Apparuit Dominus Abrahæ; locutus est facie ad faciem cum Mose; David vero ait psalm. CXVIII: </span><span class="fk">Super senes intellexi, </span><span class="ft"> etc. Apostoli Dei Filium præsentem cernebant, et quidquid volebant, interrogabant, quibus etiam dicitur Lucæ 2: </span><span class="fk">Multi reges et prophetæ, </span><span class="ft"> etc.</span></p>
  </aside>

  <aside id="FN52">
    <p class="f"><a class="notebackref" href="#EX6_7"><span class="notemark">†</span> 6:7</a> <span class="fk">De ergastulo Ægyptiorum. </span><span class="ft"> Ergastulum et ergasterium, id est operatorium: scilicet ubi rei ad opera facienda religabantur.</span></p>
  </aside>

  <aside id="FN53">
    <p class="f"><a class="notebackref" href="#EX6_9"><span class="notemark">‡</span> 6:9</a> <span class="fk">Non acquieverunt ei, </span><span class="ft"> etc. Nota Dei clementiam: non creditur a filiis Isræl, et tamen monere non cessat. Contemnitur a Pharaone, et longanimiter exspectat.</span></p>
  </aside>

  <aside id="FN54">
    <p class="f"><a class="notebackref" href="#EX6_12"><span class="notemark">§</span> 6:12</a> <span class="fk">Ecce filii, </span><span class="ft"> etc. AUG. Quæst. 16 in Exod. 70. </span><span class="fk">Ecce ego gracili voce sum et quomodo exaudiet me Pharao. </span><span class="ft"> Non videtur tamen propter multitudinem populi excusare se de vocis gracilitate, sed etiam propter unum hominem: mirum si tam gracilis vocis fuit, ut nec ab uno posset audiri. An forte regius fastus non permittebat eos de proximo loqui.</span></p>
  </aside>

  <aside id="FN55">
    <p class="f"><a class="notebackref" href="#EX6_14"><span class="notemark">**</span> 6:14</a> <span class="fk">Isti sunt principes, </span><span class="ft"> etc. AUG. Quæst. 15. Volens Scriptura originem Moysi demonstrare, quod ejus actio expetebat, a primogenito Jacob, id est Ruben, cœpit; inde ad Simeon, inde ad Levi: ultra progressum non est, quia ex Levi Moses. Hi autem commemorantur, qui jam memorati fuerant in illis septuaginta quinque in quibus Isræl intraverat in Ægyptum. Non enim primam, vel secundam, sed tertiam tribum, id est Leviticam, voluit Deus esse sacerdotalem.</span></p>
  </aside>

  <aside id="FN56">
    <p class="f"><a class="notebackref" href="#EX6_20"><span class="notemark">††</span> 6:20</a> <span class="fk">Accepit autem Amram uxorem Jochabed, </span><span class="ft"> etc. STRAB. Amram interpretatur </span><span class="fk">pater excelsus, </span><span class="ft"> qui significat Christum; Jochabed, </span><span class="fk">Dei gratia, </span><span class="ft"> quæ significat Ecclesiam: Ex Christo et Ecclesia nascitur Moses, id est lex spiritualis, et Aaron, scilicet verum sacerdotium. </span><span class="fk">Accepit autem, </span><span class="ft"> etc. Hæc de tribu Juda fuit, soror Naason, qui fuit princeps tribus Judæ in deserto: nondum enim præceptum erat ut quisque, de tribu sua uxorem acciperet. Ideo autem hæ tribus, id est Levitica et regalis, jam tunc conjungebantur, ut intelligeretur Christus rex et sacerdos futurus ex eis.</span></p>
  </aside>

  <aside id="FN57">
    <p class="f"><a class="notebackref" href="#EX6_21"><span class="notemark">‡‡</span> 6:21</a> <span class="fk">Filii quoque Isaar, </span><span class="ft"> etc. STRAB. Quæritur cur Core, quem pro iniquitate terra vivum absorbuit, in genealogia justorum scriptus sit? Sed hæreticos cum catholicis in Ecclesia significat futuros</span></p>
  </aside>

  <aside id="FN58">
    <p class="f"><a class="notebackref" href="#EX6_27"><span class="notemark">§§</span> 6:27</a> <span class="fk">Iste Moyses. </span><span class="ft"> STRAB. Hoc ex suo addit Esdras, qui omnem bibliothecam post captivitatem Babylonicam, cunctis libris a Nabuchodonosor succensis reparavit; vel ipse Moses de se tanquam de alio loquitur.</span></p>
  </aside>

  <aside id="FN59">
    <p class="f"><a class="notebackref" href="#EX7_1"><span class="notemark">*</span> 7:1</a> <span class="fk">Dixitque Dominus ad Moysen: Ecce constitui te dominum, </span><span class="ft"> etc. AUG. Quæst. 17 in Exod., tom 3. Notandum quod cum ad populi mitteretur, non ei dictum est: Ecce dedi te Deum populo, et frater tuus erit tuus propheta; sed, frater tuus loquetur tibi ad populum. Dictum est etiam </span><span class="fk">erit os tuum, et tu illi in his quæ ad Deum; </span><span class="ft"> non dictum est, </span><span class="fk">tu illi Deus. </span><span class="ft"> Pharaoni autem dicitur Moses datus deus, et secundum analogiam propheta Mosi est datus Aaron, sed ad Pharaonem. Hic insinuatur nobis ea loqui prophetas Dei quæ audiunt ab eo; nihilque aliud esse prophetam Dei, nisi enuntiatorem verborum Dei hominibus, qui Deum vel non possunt, vel non merentur audire. GREG. hom. 8 super Ezech. Aliquando Deus nuncupative, aliquando essentialiter dicitur. Nuncupative, ut hic: </span><span class="fk">Constitui te deum Pharaonis. </span><span class="ft"> Et alibi: </span><span class="fk">Applica illum ad deos. </span><span class="ft"> Et alibi: </span><span class="fk">Deus stetit in synagoga deorum, </span><span class="ft"> etc. Essentialiter sicut hic: </span><span class="fk">Ego sum Deus Abraham, Deus Isaac, et Deus Jacob, </span><span class="ft"> quod volens Paulus discernere ait: </span><span class="fk">Ex quibus Christus secundum carnem natus est, qui est Deus benedictus in sæcula. </span><span class="ft"> Nuncupative enim dicitur Deus inter omnia, essentialiter autem super omnia; ut ergo ostenderet Christum naturaliter Deum, non tantum Deum, sed Deum super omnia esse memoravit. Justus enim quilibet Deus est, sed inter omnia, quia nuncupative: Christus autem super omnia, quia naturaliter Deus. AUG. Quæst. 18 in Exod. Assidue dicit Deus, etc. </span><span class="fk">usque ad indurabo, </span><span class="ft"> id est, quam durum sit demonstrabo.</span></p>
  </aside>

  <aside id="FN60">
    <p class="f"><a class="notebackref" href="#EX7_7"><span class="notemark">†</span> 7:7</a> <span class="fk">Erat autem Moses octoginta annorum, </span><span class="ft"> etc. STRAB. Propter circumcisionem scilicet, quæ octava die celebrari jussa est: eamdem enim significationem habet octogenarius quam et octonarius infra eum minor. </span><span class="fk">Erat autem Moses octoginta annorum. </span><span class="ft"> Quando Moses et Aaron locuti sunt ad Pharaonem, Moses erat octogenarius, Aaron vero octoginta trium annorum: quia lex per prædicatores ad gentes oblata circumcisionem spiritualem docuit, et ipsi perfecte mundari studebant, et sic fidem sanctæ Trinitatis prædicabant. Vers. 9</span></p>
  </aside>

  <aside id="FN61">
    <p class="f"><a class="notebackref" href="#EX7_10"><span class="notemark">‡</span> 7:10</a> <span class="fk">Tulitque Aaron, </span><span class="ft"> etc. ISID. in Gen., tom. 5. Tulitque virgam coram Pharaone, etc., </span><span class="fk">usque ad: Ero mors tua, o mors, </span><span class="ft"> etc. </span><span class="fk">Quæ versa est in colubrum. </span><span class="ft"> Lex Mosi quasi insipida erat ut virga, sed versa in colubrum, id est in spiritualem intelligentiam, potabilis effecta est et delectabilis.</span></p>
  </aside>

  <aside id="FN62">
    <p class="f"><a class="notebackref" href="#EX7_11"><span class="notemark">§</span> 7:11</a> <span class="fk">Vocavit autem Pharao sapientes, </span><span class="ft"> etc. Sciendum quia vel diabolicis figmentis spectantium oculos deludebant, ut res in sua natura manentes aliud viderentur; vel, secundum Augustinum, dæmones, quamvis mali naturam suam non amiserunt: ideo dum per incantationem eorum malefici aliquid efficere conantur, discurrunt per mundum, et subito semina eorum, de quibus hoc agitur, afferunt. Sicque ex illis, permittente Deo, novas rerum species producunt. </span><span class="fk">Similiter. </span><span class="ft"> In prima plaga dicit cum aqua vertitur in sanguinem; et in secunda, cum ranæ ebulliunt; et in tertia cum ciniphos ingruunt; in quarta, cum cynomyia educitur; in quinta, cum manus Domini fit super pecora Ægyptiorum, dicuntur similia.</span></p>
  </aside>

  <aside id="FN63">
    <p class="f"><a class="notebackref" href="#EX7_12"><span class="notemark">**</span> 7:12</a> <span class="fk">Dracones. </span><span class="ft"> Apo tou dicuntur, id est videre, quia vident acutius cæteris animalibus. </span><span class="fk">Sed devoravit, </span><span class="ft"> etc. AUG. Quæst. 21. Si dictum esset, Absorbuit draco Aaron virgas eorum, intelligeretur verus draco Aaron phantastica figmenta non absorbuisse, sed virgas, etc., usque ad Deus vero solus creator est verus, qui causas ipsas et rationes seminarias rebus inseruit.</span></p>
  </aside>

  <aside id="FN64">
    <p class="f"><a class="notebackref" href="#EX7_13"><span class="notemark">††</span> 7:13</a> <span class="fk">Induratumque, </span><span class="ft"> etc. Induravit Deus cor Pharaonis, quia diabolum ita induravit post peccatum, ut pœnitentiæ compunctione nunquam emolliatur, sicut in Job XLI dicitur: </span><span class="fk">Cor ejus indurabitur quasi lapis. </span></p>
  </aside>

  <aside id="FN65">
    <p class="f"><a class="notebackref" href="#EX7_15"><span class="notemark">‡‡</span> 7:15</a> <span class="fk">Vade ad eum mane, ecce egredietur, </span><span class="ft"> etc. ORIG. hom. 4. Primo quidem non intrat Moses ad Pharaonem, sed occurrit ei exeunti ad aquas; postea vero intrat; post hæc nec intrat, sed accersitus accedit: quia sive nobis in verbo Dei et assertione religionis certamen est cum Pharaone, sive obsessas ab eo animas eripere conamur, et est in nobis in disputatione luctamen, non prima fronte ingredi debemus ad ultima quæstionum loca, sed occurrendum est nobis adversario, et ad aquas suas, id est, auctoritates gentium philosophorum, ut ipsos primo arguamus et errasse doceamus; deinde ingrediendum ad interiora certaminis. Dicit enim Dominus: </span><span class="fk">Nisi quis prius alligaverit fortem, non potestintrare in domum ejus et vasa ejus diripere</span><span class="ft"> Marc. 12.. Prius ergo ligandus est fortis et quæstionum vinculis constringendus, et ita intrœundum ad diripienda vasa. et liberandas animas quas deceptione et fraude possederat. Quod cum sæpius fecerimus, et steterimus contra ipsum, succincti scilicet lumbos in veritate, et stantes in Domino, et viriliter agentes, artifex antiquus et callidus victum se simulabit et cedere, ut negligentiores nos faciat ad certamen. Pœnitentiam quoque simulabit, deprecabitur nos discedere, sed non longe: vult nos aliqua parte sibi esse vicinos. Sed nisi ab eo longius recedamus, et mare transeamus, et dicamus cogitatione, locutione, et opere: Quantum distat ortus ab occidente, tantum fecit a nobis iniquitates nostras, salvi esse non possumus. Oremus ergo misericordiam Dei, ut et nos eripiat de terra Ægypti, de potestate tenebrarum, et Pharaonem cum exercitu suo tanquam plumbum demergat in aqua vehementissima. Nos autem liberati cum gaudio et exsultatione hymnum cantemus Domino. Gloriose enim honorificatus est, etc. ISID. Plagæ in Ægypto corporaliter gestæ sunt, sed in nobis spiritualiter geruntur. Ægyptus enim sæculi forma est.</span></p>
  </aside>

  <aside id="FN66">
    <p class="f"><a class="notebackref" href="#EX7_17"><span class="notemark">§§</span> 7:17</a> <span class="fk">Aquam fluminis, </span><span class="ft"> etc. STRAB. Aqua in sanguinem versa mundanam sapientiam significat, in qua omnis qui manserit necatur, sicut in sanguine piscis. Mundana enim sapientia stultum putat Deum pro hominibus mori; huic ergo quicunque adhæserit vivere non poterit. ORIG. Aqua fluminis vertitur in sanguinem, cui Hebræorum pueros tradiderant necandos, ut auctoribus sceleris poculum redderet sanguinis: et cruorem polluti gurgitis, quem parricidali cæde maculaverant, potando sentirent. Allegorice quoque aquæ Ægypti erratica et lubrica philosophorum dogmata sunt, quos parvulos sensu et intelligentia deceperunt: at ubi crux Christi lumen veritatis ostendit, necis suorum in pœnas et reatum sanguinis exiguntur. Unde: </span><span class="fk">Omnis sanguis qui effusus est super terram, requiretur a generatione hac</span><span class="ft"> Matth. 23..</span></p>
  </aside>

  <aside id="FN67">
    <p class="f"><a class="notebackref" href="#EX7_20"><span class="notemark">***</span> 7:20</a> <span class="fk">Quæ versa est in sanguinem, </span><span class="ft"> etc. RAB. Primum præceptum de colendo uno Deo: Non erunt tibi dii alii præter me: prima plaga, aqua in sanguinem versa. Compara primum præceptum primæ plagæ: aqua, de qua generantur omnia, significat unum Deum, ex quo omnia; sanguis, carnem mortalem. Aqua ergo versa est in sanguinem, quia </span><span class="fk">commutaverunt gloriam Dei incorruptibilis in similitudinem imaginis corruptibilis hominis, </span><span class="ft"> et hæc quidem commutatio fit in corde impiorum. </span><span class="fk">In sanguinem, </span><span class="ft"> etc. Quia qui in rerum causis carnaliter sentiunt, hujusmodi correptionibus arguuntur, ut ex qualitate pœnarum agnoscant suum errorem.</span></p>
  </aside>

  <aside id="FN68">
    <p class="f"><a class="notebackref" href="#EX7_22"><span class="notemark">†††</span> 7:22</a> <span class="fk">Et induratum est cor Pharaonis. </span><span class="ft"> AUG. Quæst. 22. Videtur propterea cor Pharaonis induratum fuisse, quia incantatores Ægyptiorum similia fecerunt. Sed sequentia docent quanta fuerit illa obduratio, etiam cum incantatores defecerunt.</span></p>
  </aside>

  <aside id="FN69">
    <p class="f"><a class="notebackref" href="#EX7_24"><span class="notemark">‡‡‡</span> 7:24</a> <span class="fk">Foderunt autem, </span><span class="ft"> etc. Quia gentilitas confusa de meditatione sæcularis philosophiæ, cum videt nihil vitale nec salubre esse in illa, studet investigando circumquaque quærens haustum sapientiæ, nec invenit, donec perveniat ad eum qui ait: Qui sitit, veniat ad me et bibat Joan. 7..</span></p>
  </aside>

  <aside id="FN70">
    <p class="f"><a class="notebackref" href="#EX8_2"><span class="notemark">*</span> 8:2</a> <span class="fk">Ecce ego percutiam omnes terminos tuos ranis, </span><span class="ft"> etc. STRAB. Tria sunt genera ranarum: unum fluviale et vocale, alterum ejus quæ calamita dicitur, de qua fertur quod si in os latrantis canis projicitur, statim obmutescit; tertium ejus quæ rubeta dicitur, eo quod in vepribus agat. ORIG. Ranæ significant carmina pœtarum, quæ inani et inflata modulatione, velut ranarum sonis et cantibus, mundo deceptionis fabulas intulerunt: ad nihil enim animal illud utile est, nisi quod sonum vocis improbis et importunis clamoribus reddit. RAB. Secundum præceptum: </span><span class="fk">Non accipies nomen Dei tui in vanum. </span><span class="ft"> Nomen Dei veritas est: ipse enim ait: </span><span class="fk">Ego sum veritas. </span><span class="ft"> Qui loquitur veritatem, de Deo loquitur; </span><span class="fk">qui</span><span class="ft"> enim </span><span class="fk">loquitur mendacium, de suo loquitur. </span><span class="ft"> Veritatem enim loqui est rationabiliter loqui: vanitatem loqui, strepere est. Secundum ergo præceptum est de dilectione veritatis, cui contraria est dilectio iniquitatis. Loquitur veritas, perstrepit vanitas. Huic contraria est secunda plaga, ranarum abundantia, quarum loquacitas vanitatem significat. Amatores veritatis non accipiunt nomen Dei in vanum, quia a veritate in vanitatem non recedunt. Qui autem veritati contradicunt, et vanitate decepti decipiunt, ranæ sunt, tædium inferentes auribus, non cibum mentibus. Audi homines rationabiliter loquentes psal. 18: </span><span class="fk">Non sunt loquelæ neque sermones quorum non audiantur voces eorum. </span><span class="ft"> Audi ranas: </span><span class="fk">Vana locuti sunt unusquisque ad proximum suum, </span><span class="ft"> etc.</span></p>
  </aside>

  <aside id="FN71">
    <p class="f"><a class="notebackref" href="#EX8_7"><span class="notemark">†</span> 8:7</a> <span class="fk">Fecerunt autem malefici, </span><span class="ft"> etc. AUG., quæst. 23. Quæritur unde, si jam ubique factum erat. Sed similis quæstio est, unde aquam in sanguinem verterint, si jam tota aqua Ægypti in sanguinem versa fuerat? Sed intelligendum est regionem ubi filii Isræl habitabant, talibus plagis non fuisse percussam, et inde potuerunt incantatores haurire aquam, quam in sanguinem verterent, vel ranas educere ad ostentationem magicæ potentiæ; quanquam potuerunt etiam, postquam illa compressa sunt, facere: sed Scriptura narrando conjunxit quod postea fieri potuit.</span></p>
  </aside>

  <aside id="FN72">
    <p class="f"><a class="notebackref" href="#EX8_10"><span class="notemark">‡</span> 8:10</a> <span class="fk">Qui</span><span class="ft"> respondit: </span><span class="fk">Cras. </span><span class="ft"> THEOD. Pharao cum scire vellet an Moysi et Aaron preces aliquid apud Deum valerent illos enim per noctem quiescere existimabat, ait: </span><span class="fk">Cras, </span><span class="ft"> ut ipsemet ad fluvium profectus, videret an ranæ cessassent. Quamobrem Deus, ut Mosi crederetur, non tantum eo ipso tempore quo Moses constituerat, ranas cessare fecit, sed et eas quæ in terra erant interire jussit, ut ne easdem rediisse existimarent.</span></p>
  </aside>

  <aside id="FN73">
    <p class="f"><a class="notebackref" href="#EX8_15"><span class="notemark">§</span> 8:15</a> <span class="fk">Videns autem Pharao, </span><span class="ft"> etc. AUG. Quæst. 24. Hic apparet non ideo tantum Pharaonem obduratum quod incantatores similia fecerunt, etc., usque ad non dixit munera, vel præmia, sed judicia tua.</span></p>
  </aside>

  <aside id="FN74">
    <p class="f"><a class="notebackref" href="#EX8_16"><span class="notemark">**</span> 8:16</a> <span class="fk">Extende virgam, </span><span class="ft"> etc. Mystice. Moses virga castigans Ægyptum legem significat, quæ mundum decem plagis mandatorum corripit. Virga quoque per quam Ægyptus corrigitur, et Pharao superatur, crux Christi est, per quam mundus vincitur et diabolus superatur vel triumphatur. Virga projecta fit serpens, qui sapientiam significat, secundum illud Matth. 10: </span><span class="fk">Estote prudentes sicut serpentes, </span><span class="ft"> etc. Virga serpentes magorum devoravit, et crux Christi, cujus prædicatio videtur stultitia, omnem sapientiam mundi superat. Unde: </span><span class="fk">De me enim ille scripsit</span><span class="ft"> Joan. 5.. Virga in terram projecta versa est in serpentem, quia cum mysterium crucis ad fidem hominum venit, sapientiam mundi stultam fecit. </span><span class="fk">Et sint sciniphes, </span><span class="ft"> etc. ORIG. Hoc animal pennis suspenditur per æra volitans, sed ita subtile et minutum, ut oculi visum, nisi acute cernentis, effugiat. Corpus tamen cum insederit, acerbissimo terebrat stimulo, ut quem volantem videre quis non valet, sentiat stimulantem. Hoc ergo animal arti dialecticæ comparatur, quæ minutis et subtilibus verborum stimulis animas terebrat, et tanta calliditate circum venit, ut deceptus nec videat nec intelligat unde decipiatur. RAB. Moraliter. Tertium præceptum: </span><span class="fk">Memento diem sabbati sanctificare. </span><span class="ft"> Quo insinuatur vacatio et tranquillitas mentis, quam bona conscientia facit. Ibi sanctificatio, quia ibi Spiritus Dei. Unde: </span><span class="fk">Super quem requiescet Spiritus meus nisi super humilem et quietum? </span><span class="ft"> etc. Isa. 66.. Inquieti ergo a Spiritu sancto resiliunt, provocatores rixarum, amatores calumniarum, nec admittunt quietem sabbati spiritualis. Esto ergo mansuetus, non sit tumultus in corde tuo, volitantibus per corruptionem phantasmatibus et pungentibus te. Audi Deum dicentem psal. 45: </span><span class="fk">Vacate etvidete quoniam ego sum Deus. </span><span class="ft"> Tu per inquietudinem vacare non vis, et cæcatus exigis videre quod non potes. Attende enim contrariam plagam: sciniphes nati sunt in terra Ægypti de limo, muscæ scilicet minutissimæ inquietissimæ, inordinate volantes, in oculos ruentes, et negantes hominibus requiem; dum abiguntur, redeunt; sic phantasmata inquietorum. Præceptum tene, plagam cave.</span></p>
  </aside>

  <aside id="FN75">
    <p class="f"><a class="notebackref" href="#EX8_18"><span class="notemark">††</span> 8:18</a> <span class="fk">Erantque sciniphes. </span><span class="ft"> Sanguis est doctrina philosophorum: ranæ, figmenta pœtarum; sciniphes, sophismata dialecticorum: quæ omnia mundum deceperunt.</span></p>
  </aside>

  <aside id="FN76">
    <p class="f"><a class="notebackref" href="#EX8_19"><span class="notemark">‡‡</span> 8:19</a> <span class="fk">Digitus Dei est hic, </span><span class="ft"> etc. ISID. ex Aug. ep. 119. In tertio signo magi deficiunt, dicentes: </span><span class="fk">Digitus Dei est: </span><span class="ft"> qui typum hæreticorum et animositatem habuerunt. Unde: </span><span class="fk">Sicut Jamnes et Mambres restiterunt Moysi, ita et hi resistunt veritati, homines mente corrupti, reprobi circa fidem, </span><span class="ft"> etc. II Tim. 3.. Hi autem qui per mentis corruptionem inquieti fuerunt, in tertio signo defecerunt, fatentes sibi adversum Spiritum sanctum, qui erat in Mose. Tertio enim ponitur loco Spiritus, qui est digitus Dei: qui sicut placatus requiem præstat mitibus et humilibus corde, ita iratus immites et superbos per inquietudinem exagitat, quam muscæ gravissimæ significaverunt, sub quibus magi defecerunt, dicentes: </span><span class="fk">Digitus Dei est hic, </span><span class="ft"> ne intelligant unde decipiantur. STRAB. Notandum quia tertio signo victi sunt magi, quia omnis perfidia et mundana sapientia, vel philosophia, fide Trinitatis vincitur. Cum enim philosophiam invenerint, et de machina totius mundi disputaverint, ad cognitionem Trinitatis pervenire nequiverunt. Per digitum Spiritus sanctus intelligitur, non quod minor sit Patre et Filio, sed quia in digito plurimæ divisiones sunt, et per Spiritum sanctum datur divisio gratiarum. AUG., quæst. 25 in Exod., tom. 3. Quod dixerunt magi ad Pharaonem, etc., </span><span class="fk">usque ad, </span><span class="ft"> quamvis de Filio non tacuerunt.</span></p>
  </aside>

  <aside id="FN77">
    <p class="f"><a class="notebackref" href="#EX8_20"><span class="notemark">§§</span> 8:20</a> <span class="fk">Hæc dicit Dominus, </span><span class="ft"> etc. RAB. Quartum præceptum: </span><span class="fk">Honora patrem tuum et matrem tuam. </span><span class="ft"> Huic contraria est quarta plaga, scilicet cynomyia, id est, canina musca: caninum est parentes non agnoscere; unde catuli eorum cæci nascuntur.</span></p>
  </aside>

  <aside id="FN78">
    <p class="f"><a class="notebackref" href="#EX8_21"><span class="notemark">***</span> 8:21</a> <span class="fk">Omne genus muscarum. </span><span class="ft"> ISID. Mystice. Quarto loco Ægyptus muscis percutitur. Musca autem insolens et inquietum animal est, in qua insolentes curæ carnalium desideriorum figurantur. Ægyptus vero muscis percutitur, quia corda eorum qui sæculum diligunt, desideriorum inquietudinibus feriuntur. LXX: </span><span class="fk">cynomyiam, </span><span class="ft"> id est, muscam caninam, posuerunt: per quam canini mores significantur, in quibus humanæ mentis voluptas, et libido carnis arguitur. Potest etiam forensis eloquentia hominum significari per muscam caninam, qui velut canes alterutrum se lacerant. PROCOP. Deus non magnis belluis utitur in expugnanda Ægypto, sed contemptissimarum bestiolarum et insectorum ministerium accersit: ne scilicet illarum potentiæ ascriberetur effectus. Abjectis illis et infirmis bestiolis tribuit vires inexpugnabiles, adeo ut desperet Ægyptus se posse illis bestiolis resistere, et clamitet: </span><span class="fk">Digitus Dei hic est: </span><span class="ft"> Nam manum Dei non feret universus mundus conglobatus. ORIG. Cynomyia hæreticorum [</span><span class="fk">Al., </span><span class="ft"> Cynicorum] secta, qui ad reliquas deceptionis suæ improbitates, voluptatem et libidinem summum prædicant bonum. Quoniam igitur per hæc singula prius deceptus est mundus, merito adveniens sermo et lex Dei hujusmodi correptionibus arguit, ut ex qualitate pœnarum qualitates proprii cognoscant erroris.</span></p>
  </aside>

  <aside id="FN79">
    <p class="f"><a class="notebackref" href="#EX8_22"><span class="notemark">†††</span> 8:22</a> <span class="fk">Faciamque mirabilem, </span><span class="ft"> etc. AUG., quæst. 26. Hoc in prioribus signis intelligendum est factum esse, ut terra in qua habitabat populus Dei nullis talibus plagis vexaretur. Opportunum autem fuit ut ibi hoc aperte poneretur; unde jam incipiunt signa, quibus magi similia non conati sunt facere. Pro certo est enim quia ubique fuerant sciniphes in regno Pharaonis, non autem fuerant in terra Gessen vel Gesen: ibi conati sunt magi similia facere, nec potuerunt: quousque ergo deficerent, nihil de illius terræ separatione dictum est, sed ex quo cœperunt ea fieri quæ illi nec auderent conari.</span></p>
  </aside>

  <aside id="FN80">
    <p class="f"><a class="notebackref" href="#EX8_24"><span class="notemark">‡‡‡</span> 8:24</a> <span class="fk">Et venit musca gravissima, </span><span class="ft"> etc. AUG., ibid. Musca pro multitudine muscarum posita. Nescio enim quomodo per loquendi consuetudinem imbutis sensibus hominum: sæpe plus videtur quod singulariter, quam quod pluraliter, dicitur; verbi gratia: Est illic miles, quam sunt milites illic; est illic piscis, plus significat quam sunt illic pisces.</span></p>
  </aside>

  <aside id="FN81">
    <p class="f"><a class="notebackref" href="#EX8_26"><span class="notemark">§§§</span> 8:26</a> <span class="fk">Abominationes. </span><span class="ft"> Perversi abominantur bona Ægyptii, id est, cives hujus sæculi abominantur oves, id est, simplicitatem bonorum. Sicut enim boni abominantur mala, ita mali bona. Unde abominantur boni virum impium, et impii eos qui in recta sunt via. AUG. Quæst. 28. In eremum dicebat Moyses se velle ire ubi Ægyptii non viderent abominationes suas. Hoc autem intelligendum est mystice significari, quod de pastoribus diximus, qui erant Ægyptiis abominabiles: et ideo separatam terram Isrælitæ receperunt in Ægypto. Sic enim sacrificia Isrælitarum abominationes sunt Ægyptiis, sicut iniquis vita justorum. STRAB. </span><span class="fk">Historice. </span><span class="ft"> Ægyptii abominantur oves et eas adorant propter Jovem Ammonem, qui cum capite arietino pingitur. Item: bovem colunt Ægyptii, qui consecratus est Api, sicut vacca Isidi. Apis enim erat maximum numen Ægyptiorum, qui semel in anno certo tempore apparebat sacerdotibus eorum. Illi vero cum hymnis et laudibus eum prosequentes, quasi lymphatici prophetabant. GREG., lib. XVIII Moral., c. 28, tom. 2. Ægyptus muscis percutitur, etc., </span><span class="fk">usque ad Vacate et videte, quoniam ego sum Deus. </span></p>
  </aside>

  <aside id="FN82">
    <p class="f"><a class="notebackref" href="#EX8_32"><span class="notemark">*</span> 8:32</a> <span class="fk">Et ingravatum est, </span><span class="ft"> etc. AUG., quæst. 29. Cum ablata esset locusta, dictum est de Pharaone: </span><span class="fk">Ingravavit Pharao cor suum etiam in hoc tempore, et noluit dimittere populum. </span><span class="ft"> Certe nunc non dictum est, Ingravatum est cor Pharaonis, sed </span><span class="fk">ingravavit Pharao cor suum. </span><span class="ft"> Sic utique in omnibus plagis. A voluntate hominis est origo vitiorum. Moventur autem causis corda hominum, alia sic, alia vero sic, etiam non diversis causis, sæpe diverso modo, secundum proprias qualitates, quæ ex voluntatibus veniunt.</span></p>
  </aside>

  <aside id="FN83">
    <p class="f"><a class="notebackref" href="#EX9_1"><span class="notemark">*</span> 9:1</a> <span class="fk">Dixit autem Dominus ad Moysen, </span><span class="ft"> etc. PROCOP. Primi inter jumenta computantur equi, qui sunt mendaces seu falsi ad salutem. Deinde jumenta immunda, quæ nec ungulas findunt, nec ruminant, currui tamen junguntur. Deinceps cameli, qui quamvis propter ruminationem quasi mundi reputentur, tamen quia eorum ungula non sulcatur, censentur immundi. Verumtamen partim mundæ partim immundæ conditionis cameli perhibentur. Cæterum quia hæc plaga, ut parum noxia propter vilitatem immundorum animalium credebatur, transit ad boves, dehinc ad placidissimum animalium, ovem. ORIG., hom. 4. Quinto loco animalium nece vel pecudum Ægyptus verberatur. In quo vecordia vel stultitia mortalium arguitur, qui tanquam irrationabilia pecora cultum et vocabulum Dei imposuerunt figuris, non solum hominum sed pecudum ligno et lapidibus impressis: Ammonem Jovem in ariete venerantes, Anubim in cane, Apim in tauro, et cætera portenta deorum, quæ Ægyptus miratur, ut quibus cultum credebant esse divinum, in his viderent miserandum supplicium. RAB. in Exod., tom. 2. Quintum præceptum est: </span><span class="fk">Non mæchaberis, </span><span class="ft"> etc., usque ad attende plagam: si pecus es, saltem mori time.</span></p>
  </aside>

  <aside id="FN84">
    <p class="f"><a class="notebackref" href="#EX9_7"><span class="notemark">†</span> 9:7</a> <span class="fk">Ingravatumque est, </span><span class="ft"> etc. AUG., quæst. 30. Si pecora Isrælitarum morerentur, videretur causa competens quare cor ejus gravaretur ad contemptum Dei, tanquam si magi ejus pecora Isrælitarum occidissent; sed unde debuit ad timendum vel credendum moveri, ingravatum est, et illa ingravatio etiam hucusque progressa est.</span></p>
  </aside>

  <aside id="FN85">
    <p class="f"><a class="notebackref" href="#EX9_8"><span class="notemark">‡</span> 9:8</a> <span class="fk">Tollite plenas, </span><span class="ft"> etc. AUG., quæst. 31. Alia littera: </span><span class="fk">Sumite plenas manus vobis favillæ de fornace, et asperget Moyses, </span><span class="ft"> etc. Superiora signa virga fiebant, quam non Moyses, sed Aaron extendebat super aquam, vel ad terram percutiebat. Nunc vero interpositis duobus signis, de cynomyia scilicet et mortibus pecorum, ubi nec Aaron nec Moyses aliquid manu operantur, dicitur ut Moyses favillam spargat in cœlum; ambo jubentur sumere, sed ille spargere non in terram sed in cœlum: tanquam Aaron qui datus erat ad populum terram percutere deberet, vel in aquam sive in terram manum extendere; Moyses vero, qui erat in his quæ ad Dominum, favillam jubetur spargere. Quid duo illa superiora signa, ubi nec Moyses nec Aaron aliquid manu operantur? Quid sibi vult ipsa diversitas? Neque enim nihil. RAB. Sextum præceptum: </span><span class="fk">Non occides; </span><span class="ft"> sexta plaga, pustulæ in corpore, vesicæ bullientes et scatentes, incendia vulnerum et favillæ fornacis. Ardent enim homicidæ ira, insania. Si posses videre animas homicidarum, plus plangeres eas quam putrescentia corpora ulceratorum.</span></p>
  </aside>

  <aside id="FN86">
    <p class="f"><a class="notebackref" href="#EX9_9"><span class="notemark">§</span> 9:9</a> <span class="ft"> ORIG., ibid. </span><span class="fk">Vulnera et vesicæ</span><span class="ft"> cum fervore in sexto verbere producuntur. In ulceribus dolosa purulentaque malitia arguitur; in vesicis tumens et inflata superbia: in fervore, ira et furoris insania.</span></p>
  </aside>

  <aside id="FN87">
    <p class="f"><a class="notebackref" href="#EX9_13"><span class="notemark">**</span> 9:13</a> <span class="fk">Induravitque Dominus cor, </span><span class="ft"> etc. ORIG., ibid. Nota quia in sexta plaga non dicitur, Induratum est cor Pharaonis, sed aliquid terribilius additur; scriptum est enim </span><span class="fk">quia induravit Dominus cor Pharaonis, </span><span class="ft"> etc. Rursus in septima cum grando et ignis Ægyptum vastat, induratur quidem cor Pharaonis, sed non a Domino. In octava vero, ubi locusta producitur, dicitur Dominus indurare cor Pharaonis. Et in nona cum tenebræ palpabiles fiunt, tandem vero cum, exstinctis primogenitis, Isrælitæ discessissent, ita dicitur: </span><span class="fk">Et induravit Dominus cor Pharaonis regis Ægypti et servorum ejus, et insecutus est eos. </span><span class="ft"> Sed et cum Moyses de terra Madian ad Ægyptum mittitur et præcipitur ei facere prodigia, additur: </span><span class="fk">Facies ea in conspectu Pharaonis: Ego autem indurabo cor Pharaonis, </span><span class="ft"> etc. Hinc primum dictum est a Domino: </span><span class="fk">Ego indurabo cor Pharaonis, </span><span class="ft"> etc. Secundo quoque, enumeratis principibus, Isræl dicitur: </span><span class="fk">Ego indurabo cor Pharaonis, </span><span class="ft"> etc. Non frustra facta est ista varietas, ut nunc dicatur Dominus indurasse cor Pharaonis, nunc sponte esse induratum. Video Paulum tanquam intelligentem quid differat, induratum esse cor Pharaonis, et indurasse Dominum cor Pharaonis dicere Rom. 2: </span><span class="fk">An divitias bonitatis ejus, et patientiæ et longanimitatis contemnis? Ignoras quoniam benignitas Dei ad pœnitentiam te adducit, </span><span class="ft"> etc. Hic sine dubio eum qui sponte induratus est, culpat. Alibi vero, velut quæstionem super hoc proponens, dicit: </span><span class="fk">Ergo cui vult miseretur, et quem vult indurat, </span><span class="ft"> etc. Addit etiam his: </span><span class="fk">O homo, tu qui es qui respondeas Deo</span><span class="ft"> Rom. 9.. Per quod de eo qui a Domino dicitur induratus, non tam quæstionis solutione, quam apostolica auctoritate respondit, pro incapacitate auditorum, sicut alibi ait II Cor. 12.: </span><span class="fk">Et audivit arcana verba, quæ non licet homini loqui. </span><span class="ft"> Unde in sequentibus eum qui non tam studiorum merito quam sciendi cupiditate secretioribus se quæstionibus curiosius [curiosus] immergit, deterret dicens Rom. 9: </span><span class="fk">O homo, quis es qui respondeas Deo. </span><span class="ft"> RAB. Septimum præceptum: </span><span class="fk">Non furaberis; </span><span class="ft"> septima plaga, grando in fructibus. Nemo enim habet injustum lucrum sine justo damno. Dum furaris, acquiris vestem, amittis fidem: lucrum visibile, damnum invisibile: lucrum de tua cæcitate, damnum de Domini nube. Qui enim malo desiderio forinsecus furantur, de judicio intrinsecus grandinantur, et ager cordis eorum devastatur.</span></p>
  </aside>

  <aside id="FN88">
    <p class="f"><a class="notebackref" href="#EX9_16"><span class="notemark">††</span> 9:16</a> <span class="fk">Idcirco autem posui te, </span><span class="ft"> etc. AUG., quæst. 32. Hæc verba Apostolus posuit, etc., usque ad ad eorum utilitatem ergo Pharao est servatus.</span></p>
  </aside>

  <aside id="FN89">
    <p class="f"><a class="notebackref" href="#EX9_18"><span class="notemark">‡‡</span> 9:18</a> <span class="fk">En pluam cras, </span><span class="ft"> etc. ORIG. Hucusque per errorum suorum figuras mundo supplicia temperantur: post hæc veniunt verbera de supernis.</span></p>
  </aside>

  <aside id="FN90">
    <p class="f"><a class="notebackref" href="#EX9_19"><span class="notemark">§§</span> 9:19</a> <span class="fk">Mitte ergo jam nunc, </span><span class="ft"> etc. AUG., quæst. 35 in Exod., tom. 3. Hoc non tam indignanter quam misericorditer præmonere videtur Deus, etc., usque ad quoniam mortem pecorum minatus est Deus, quamvis id Scriptura tacuerit. PROCOP. Cæterum providentia divina factum est ne jumenta interirent omnia. Nam opus erat jumentis quæ traherent currus quibus Pharao postmodum insecuturus erat fugientes, ut eos in solitudine trucidaret. Verum divina providentia aliter totum gubernavit negotium.</span></p>
  </aside>

  <aside id="FN91">
    <p class="f"><a class="notebackref" href="#EX9_22"><span class="notemark">***</span> 9:22</a> <span class="fk">Extende manum, </span><span class="ft"> etc. PROCOP. Admonendus est hoc loco lector, Mosem non juberi omnia miranda facere virga, sed saltem quædam: quædam quoque prædicere, ut culices et jumentorum interitum: quædam manuum ministerio peragere, ut dum accipit fuliginem de camino et grandinem concitat. Sed quæ horum est causa? Ne vulgus opinetur magica superstitione virgam esse factam, et ipsi mirificos illos effectus assignarent.</span></p>
  </aside>

  <aside id="FN92">
    <p class="f"><a class="notebackref" href="#EX9_23"><span class="notemark">†††</span> 9:23</a> <span class="fk">Extenditque Moyses virgam, </span><span class="ft"> etc. ORIG., ubi supra. Illud quoque notandum, quod quædam verbera inferre dicitur Aaron Pharaoni vel Ægypto, quædam Moses, quædam vero ipse Dominus. In prima enim plaga, ubi aquas vertit in sanguinem, elevat Aaron virgam et percutit aquam. In secunda percutit aquas et educit ranas. In tertia extendit manum et percutit virga pulverem terræ et fiunt sciniphes. In quarta dicitur Dominus fecisse, ut veniret cynomyia. In quinta quoque cum exstinguuntur pecora, dicitur fecisse verbum hoc. In sexta vero Moses aspergit favillam, et fiunt ulcera et vesicæ. In septima elevat manum in cœlum et fiunt voces et grando scilicet, etc. In octava similiter extendit manus in cœlum, et Dominus inducit ventum, et adducit locustas. Sed et in nona extendit manum in cœlum, et fiunt tenebræ et caligo. In decima vero finis et perfectio totius operis ministratur a Domino. Sicut enim dicitur: </span><span class="fk">Et Dominus percussit omne primogenitum in terra Ægypti. </span><span class="ft"> IDEM. Est alia observanda differentia: in prima enim plaga cum aqua vertitur in sanguinem, nondum dicitur Mosi ut intraret ad Pharaonem, sed, </span><span class="fk">vade in occursum ejus, </span><span class="ft"> etc. In secunda vero, constanter et fideliter ministrata prima, dicitur ad eum: </span><span class="fk">Intra ad Pharaonem, </span><span class="ft"> etc. In tertia vero sciniphes inferuntur, magi cedunt confitentes, quia </span><span class="fk">digitus Dei est hic. </span><span class="ft"> In quarta vero vigilare jubetur Moses mane, et stare contra Pharaonem procedentem ad aquas, cum cynomyia replentur Ægyptiorum domus. In quinta cum pecora delentur, ad Pharaonem intrare jubetur. In sexta contemnitur Pharao, nec dicitur quod intraverint Moses et Aaron ad eum, quia facta sunt ulcera et vesicæ cum fervore etiam super maleficos, et non poterant resistere Mosi. In septima vigilare jubetur valde mane, et stare contra Pharaonem, cum grandinem et ignem producit et voces. In octava intrare præcipitur ad eum cum locusta producitur. In nona rursus contemnitur Pharao, et Mosi [Moses] præcipitur ad cœlum extendere manus, ut fiant tenebræ palpabiles: nec intrat, sed vocatur ad Pharaonem. Similiter in decima, cum primitiva delentur, et cogitur cum festinatione exire de Ægypto. </span><span class="fk">Et Dominus dedit tonitrua, </span><span class="ft"> etc. ID., homil., 4. Vide temperamentum divinæ correctionis: non cum silentio verberat, sed dat voces, et doctrinam cœlitus mittit, per quam possit mundus castigatus culpam suam agnoscere. Dat grandinem per quam tenera vastantur adhuc nascentia vitiorum. Dat et ignem, sciens esse spinas et tribulos quos debebat depasci, de quo dicit Dominus Luc. 12: </span><span class="fk">Ignem veni mittere in terra</span><span class="ft"> Luc. 12.. Per hunc ignem incentiva voluptatis et libidinis consumuntur. IDEM. Sunt alia multa observanda, in quibus divina indicatur sapientia. Primo enim non flectitur Pharao cum aqua in sanguinem vertitur. In secundo parum molliri videtur: </span><span class="fk">Vocavit enim Moysem et Aaron, dicens: Orate pro me Dominum, </span><span class="ft"> etc. In tertio magi cedunt, dicentes: </span><span class="fk">Digitus Dei est hic, </span><span class="ft"> etc. In quarto per cynomyiam verberatus, dicit: </span><span class="fk">Euntes immolate Domino Deo, </span><span class="ft"> etc. In quinto, ubi neces pecudum esse dicuntur, non cedit, sed amplius induravit. Similiter in sexto super plaga ulcerum. In septimo vero, cum grandine vastatur et ignibus, </span><span class="fk">vocavit Moysen et Aaron, dicens: Peccavi etiam nunc, Dominus justus, ego autem et populi mei iniqui, </span><span class="ft"> etc. In octavo cum locustis urgeretur, festinanter vocavit Mosen et Aaron dicens: </span><span class="fk">Peccavi ante Dominum Deum vestrum et in vos. Suscipite peccatum meum, etiam nunc orate ad Dominum Deum vestrum. </span><span class="ft"> In nono, cum tenebris suffunditur, vocat Mosen et Aaron, dicens: </span><span class="fk">Ite et servite Domino Deo vestro. </span><span class="ft"> In decimo, cum primitiva exstinguuntur, vocat eos nocte et dicit: </span><span class="fk">Surgite, exite de populo meo, vos et filii Isræl, </span><span class="ft"> etc. Et adjungit: </span><span class="fk">Benedicite autem et me. </span><span class="ft"> Non possunt hæc explicari nisi eodem spiritu quo gesta sunt, quia, secundum Apostolum I Cor. 14., spiritus prophetarum prophetis subjectus est; non ergo quibuscunque ad explanandum dicta prophetarum, sed prophetis dicuntur esse subjecta.</span></p>
  </aside>

  <aside id="FN93">
    <p class="f"><a class="notebackref" href="#EX9_30"><span class="notemark">‡‡‡</span> 9:30</a> <span class="fk">Novi autem quod, </span><span class="ft"> etc. AUG., quæst. 35 in Exod. De fragore cœli et grandine exterritus erat Pharao. Unde rogabat Mosen ut oraret pro eo, confitens iniquitatem suam et populi sui. Sed Moses alium timorem quærebat. Facile enim est pœnam timere: sed non est hoc Deum timere, illo scilicet pietatis timore, de quo Jacob dicit: </span><span class="fk">Nisi Deus patris mei Abraham, et timor Isaac adfuissetmihi, nunc me inanem dimisisses</span><span class="ft"> Gen. 31..</span></p>
  </aside>

  <aside id="FN94">
    <p class="f"><a class="notebackref" href="#EX10_1"><span class="notemark">*</span> 10:1</a> <span class="fk">Ego enim induravi cor ejus, </span><span class="ft"> etc. AUG., quæst. 36 in Exod. Hæc non ita dixit tanquam opus habeat Deus cujusquam malitia, sed sic intelligendum est ac si diceret: Ego patiens fui super eum et servos ejus, ut non eos auferrem, ut ordine superveniant signa mea super eos; quia enim patientia Dei obstinatior fiebat malus animus, pro eo quod patiens in eo fui, dicitur, </span><span class="fk">ingravavi cor ejus. </span><span class="ft"> Plagæ Ægyptiorum eruditio est filiorum Isræl, ne similiter indurentur, et similia patiantur. Multato pestilente sapientior erit parvulus. ORIG. Possunt decem plagæ quibus Ægyptus per Isrælitas verberatur, Romani regni comparari temporibus, quia hæc in figura nostri facta sunt. Christianus et Isræliticus populus unius Dei est, una utriusque causa subdita fuit, Synagoga Ægyptiis, Ecclesia Romanis. Persecuti sunt Ægyptii, persecuti sunt et Romani. Ibi decies contradicitur Mosi, hic decem edicta contra Christum. Diversæ ibi plagæ Ægyptiorum, diversæ hic calamitates Romanorum. Ibi primum sanguis de puteis et fluminibus manat, hic prima sub Nerone plaga, ut ubique morientium sanguis esset, vel morbis in Urbe corruptus, vel bellis in orbe profusus. Ibi secunda plaga, ranæ in penetralibus, inedia pene habitatores exstinxit: hic sub Domitiano satellites effrenati, jussu cruenti principis, et inopia pene omnes Romanos cives dispersit. Ibi tertia plaga sciniphes, musculæ sævissimæ, quæ media æstate per loca squalida gregatim volant, capillisque hominum setisque pecudum urente morsu inferuntur: hic tertia plaga sub Trajano Judæos excitavit, qui cum ante dispersi, quasi non essent, quiescerent, repentino calore permoti, grassati sunt. Præterea multæ urbes iisdem temporibus corruerunt terræ motu. Ibi quarta plaga, muscæ caninæ, alumnæ putredinis, vermium matres; hic sub Marco Antonio lues multis infusa provinciis, Italiam et urbem Romam, exercitumque Romanorum per diversa hiberna dispersum, morte dissolutum, putredini et vermibus dedit. Ibi quinta plaga, pecorum et jumentorum: hic sub Severo persecutore civilibus bellis propria viscera et adjumenta reipublicæ, id est, plebes provinciarum et legiones militum, comminutæ sunt. Ibi sexta plaga, vesicæ turgentes ulceraque manantia: hic plaga quæ post Maximini persecutionem fuit, qui specialiter episcopos et clericos, omissa turba populari, Ecclesiarum primates cruciari imperaverat, intumescens crebro ira et perfidia non per vulgi cædem, sed per vulnera morientium principum et potentium exaltata est. Ibi septima plaga, coacta in ære grando, quæ hominibus et jumentis fuit exitio: hic sub Gallo et Volusiano, qui Decio persecutori successerunt, pestis infusa est per omnia spatia Romani regni, et omne prope genus humanum dedit neci. Ibi octava correctio, excitatæ undique locustæ: hic excitatæ undique gentes Romanum orbem cædibus et incendiis vastaverunt. Ibi nona plaga, tenebræ tractabiles, plus periculi comminantes quam facientes: hic Aureliano persecutore decernente, diris turbinibus terribile fulmen sub ipsius pedibus ruit, ostendens quid faceret tantus ultor, nisi patiens esset; quanquam intra sex menses tres interfecti sunt imperatores, Aurelianus, Tacitus et Florianus. Ibi decima et ultima plaga, primogenitorum interfectio: hic omnium perditio idolorum, quæ primitus facta in primis amabant. Ibi rex potentiam Dei probavit, et sensit, et timuit, et populum Dei liberum dimisit: hic quoque hæc omnia fecit, et etiam credidit. IDEM. Ibi populus Dei non est ad servitutem retractus, nec hic postea ad idololatriam coactus. Ibi Ægyptiorum vasa pretiosa Hebræis tradita sunt: hic Ecclesiæ Christianorum pretiosa paganorum templa cesserunt. IDEM. Ægyptiis post decem plagas dimissos Hebræos persequentibus maris irruit interitus: nos quoque peregrinantes persecutio gentilium manet, donec mare Rubrum, id est ignem judicii, Christo duce et judice transeamus. Qui vero Christianos persequuntur, cum rege suo Antichristo, in stagno ignis æterni submergentur.</span></p>
  </aside>

  <aside id="FN95">
    <p class="f"><a class="notebackref" href="#EX10_4"><span class="notemark">†</span> 10:4</a> <span class="fk">Ecce ego inducam cras locustam, </span><span class="ft"> etc. RAB. Octavum præceptum: </span><span class="fk">Falsum testimonium non dices: </span><span class="ft"> octava plaga, locusta, animal scilicet dente noxium. Falsus enim testis nocet mordendo et consumit mentiendo. Unde: </span><span class="fk">Si mordetiset consumitis, videte ne ab invicem consumamini</span><span class="ft"> Gal. 5.. ORIG. hom. 4 in Exod. Puto per hoc genus plagæ dissidentis semper, a se et discordantis humani generis inconstantiam confutari. Locusta enim, cum regem non habeat, secundum Scripturam, ordinatum ducit exercitum: homines vero, cum rationales facti sunt, neque se regere ordinate potuerunt, neque Dei regentis patienter moderamina pertulerunt. STRAB. Per locustam, quæ regem non habet, significatur temeritas illorum qui, licet diversis pœnis multati, semper in duritia sua manent, tanquam nullum habeant rectorem. </span><span class="fk">Locustam. </span><span class="ft"> ISID. Locustæ pro mobilitate levitatis accipiuntur tanquam vagæ et salientes animæ pro voluptate sæculi.</span></p>
  </aside>

  <aside id="FN96">
    <p class="f"><a class="notebackref" href="#EX10_13"><span class="notemark">‡</span> 10:13</a> <span class="fk">Et extendit Moses virgam. </span><span class="ft"> RAB. Quædam prodigia fiunt per Mosen, quædam per Aaron, quædam vero per ipsum Dominum; ut cognoscamus in quibusdam per sacrificia sacerdotum et obsecrationes pontificum nos esse purgandos, quos Aaron persona designat: in quibusdam per scientiam legis emendandos, quod Mosi designat officium. In difficilioribus autem ipsius Domini virtute egemus. GREG., lib. 31, Moral., cap. 20. Exhibitæ cœlitus Ægypti plagæ, etc., usque ad cum vanis laudibus quorumdam jam quasi fortium opera enervant.</span></p>
  </aside>

  <aside id="FN97">
    <p class="f"><a class="notebackref" href="#EX10_19"><span class="notemark">§</span> 10:19</a> <span class="fk">Non remansit ne una quidem, </span><span class="ft"> etc. AUG. Beneficium certe Dei commemoravit Scriptura, quod abstulit locustas, et prosecuta dixit indurasse Dominum cor Pharaonis, beneficio scilicet suo et patientia, qua ille fiebat obstinatior dum ei parceretur: sicut omnia mala corda hominum patientia Dei male utendo durescunt.</span></p>
  </aside>

  <aside id="FN98">
    <p class="f"><a class="notebackref" href="#EX10_21"><span class="notemark">**</span> 10:21</a> <span class="fk">Extende manum, </span><span class="ft"> etc. AUG. Tertio dicitur ad Mosen: </span><span class="fk">Extende manum tuam in cœlum, </span><span class="ft"> ut fieret etiam plaga tenebrarum. Nunquam autem dictum est ad Aaron ut extenderet manus in cœlum. Quod ergo dictum est ad Mosen: </span><span class="fk">Extende manum tuam super terram Ægypti, et ascendat locusta super terram, </span><span class="ft"> credo id significari, etiam minus posse qui plus potest; non autem continuo cui minora conceduntur, posse majora. ORIG. Nona plaga tenebræ sunt, ut mentis eorum cæcitas arguatur, vel ut intelligant divinæ dispensationis et providentiæ obscurissimas esse rationes. </span><span class="fk">Posuit</span><span class="ft"> enim Deus </span><span class="fk">tenebras latibulum suum</span><span class="ft"> Psal. 17.: quas illi audacter et temere perscrutantes, et alia ex aliis asserentes, in crassas et palpabiles errorum tenebras devoluti sunt. STRAB. Per tenebras insipientia eorum [Judæorum] ostenditur, qui affligebantur et ignorabant ad quem finem eorum pœnæ devenirent. Etiam vel per tenebras arcanum divini judicii significatur, quo justos misericorditer salvat, impios juste condemnat.</span></p>
  </aside>

  <aside id="FN99">
    <p class="f"><a class="notebackref" href="#EX10_24"><span class="notemark">††</span> 10:24</a> <span class="fk">Oves tantum, </span><span class="ft"> etc. AUG. in Locutionibus in Exod., l. 52. Græcus habet, </span><span class="fk">præter oves et boves relinquite, </span><span class="ft"> et est inusitata locutio, nisi post distinctionem inseratur, </span><span class="fk">relinquite; </span><span class="ft"> et subaudiatur, ista, ut sit sensus: Ite præter oves et boves, et relinquite ista. Solet enim talis eclipsis fieri crebro in locutionibus Scripturarum. RAB. Nonum præceptum: </span><span class="fk">Non concupisces uxorem proximi tui: </span><span class="ft"> nona plaga, densæ tenebræ. Est enim quædam mœchia etiam in appetendo uxorem alienam quando cuivis non sufficit sua, etiam alienam tentare. Vere densæ sunt tenebræ; nihil enim tam dolet patiens, nihil tam nolit pati faciens: qui hoc facit vere cæcatur furore horribili.</span></p>
  </aside>

  <aside id="FN100">
    <p class="f"><a class="notebackref" href="#EX11_2"><span class="notemark">*</span> 11:2</a> <span class="fk">Dices ergo omni plebi, </span><span class="ft"> etc. AUG., quæst. 94 in Exod., tom. 3. Non debet hinc quisque exemplum sumere, etc., usque ad ut nec isto damno ferirentur, qui aliis plagis percussi non erant. </span><span class="fk">Ut postulet vir, </span><span class="ft"> etc. GREG., lib. XXVIII Moral., cap. 17. Mentes usui vitæ carnalis inhærentes, etc., usque ad major fortitudo spiritus nuntiatur.</span></p>
  </aside>

  <aside id="FN101">
    <p class="f"><a class="notebackref" href="#EX11_3"><span class="notemark">†</span> 11:3</a> <span class="fk">Dabit autem Dominus gratiam populo suo coram Ægyptiis, </span><span class="ft"> etc. Qui scilicet habitabant cum Hebræis in terra Gessen, et pro ipsis novem plagis læsi non erant, ideoque eos diligebant: decima plaga afflicti sunt, cum discessissent Hebræi ab eis.</span></p>
  </aside>

  <aside id="FN102">
    <p class="f"><a class="notebackref" href="#EX11_5"><span class="notemark">‡</span> 11:5</a> <span class="fk">Et morietur omne primogenitum, </span><span class="ft"> etc. ORIG. hom. 4 Ad ultimum primitivorum infertur interitus, in quo fortassis est aliquid supra nostram intelligentiam, quod commissum ab Ægyptiis videatur in Ecclesiam primitivorum, quæ ascripta est in cœlis. Unde etiam exterminator angelus ad hoc ministerium mittitur, qui parcit illis tantum qui utrosque postes agni sanguine signatos habuerunt. Delentur iterum primogenita Ægyptiorum: sive eos principatus et potestates, et mundi hujus rectores tenebrarum dicamus, quos adventu suo Christus traduxit, id est captivos duxit et captivavit, cum in ligno crucis triumphavit: sive auctores et inventores falsarum religionum, quas Christi veritas cum suis exstinxit auctoribus. Principatus, et potestates, et rectores tenebrarum harum, primogenita sunt Ægyptiorum quod [</span><span class="fk">Al., </span><span class="ft"> qui] in ultima plaga, cum scilicet finis mundi advenerit cum separabit oves ab hædis, grana a paleis, damnabuntur, amissa vagandi et tentandi licentia. ORIG. Moraliter. Anima, dum in hoc mundo in erroribus vivit, ignorantia veritatis, in Ægypto posita est: si appropinquare cœpit lex Dei, aquas in sanguinem convertit, id est fluidam et lubricam juventutis vitam convertit ad sanguinem Veteris vel Novi Testamenti. Deinde educit lex ex ea vanam et inanem loquacitatem adversum Dei providentiam, ranarum querelæ similem. Purgat etiam malignas cogitationes ejus, et sciniphum mordacitati similes calliditatis aculeos discutit. Libidinum quoque morsus cynomyiæ spiculis similes depellit: stultitiamque et intellectum pecudibus similem per quam </span><span class="fk">homo, cum in honore esset, non intellexit, sed comparatus est jumentis insipientibus, </span><span class="ft"> etc. Psal. 48. Arguit ulcera peccatorum, arrogantiæ tumorem, et fervorem furoris exstinguit. Adhibet post hæc voces filiorum tonitrui, id est evangelicas et apostolicas doctrinas, et castigationem grandinis, ut luxuriam voluptatesque cœrceat; et simul ignem pœnitentiæ, ut dicat: </span><span class="fk">Nonne cor nostrum ardens erat in nobis</span><span class="ft"> Luc. 24.? Nec non locustarum ab ea subducit exempla, quibus depascantur omnes inquieti et turbidi motus ejus, ut discat omnia secundum ordinem facere. Ubi vero sufficienter fuerit castigata pro moribus, cum auctorem verberum senserit, confitens quia </span><span class="fk">digitus Dei est, </span><span class="ft"> et parum agnitionis acceperit: tunc præcipue gestorum suorum tenebras videt et errorum caliginem, et tunc merebitur ut exstinguantur in ea primogenita Ægypti. Omnis enim anima cum ad supplementum ætatis venerit, et velut naturalis lex cœperit in ea jura sua defendere, primos motus secundum desiderium carnis producit, quos ex concupiscentiæ vel iræ fomite vis incentiva commoverit. Unde quasi privilegium singulare de Christo propheta dicit: </span><span class="fk">Butyrum et mel manducabit; priusquam faciat aut proferat maligna, eliget bonum</span><span class="ft"> Isa. 7.; quoniam priusquam sciat puer bonum aut malum, resistet malitiæ, ut eligat quod bonum est. David autem de se dicit: </span><span class="fk">Delicta juventutis meæ et ignorantiasmeas ne memineris</span><span class="ft"> Psal. 24.. Quia ergo hi primi animæ motus secundum carnem prolati in peccatum ruunt, merito in morali loco primogenita Ægyptiorum primitiva ponuntur, quia exstinguuntur si reliquæ vitæ conversatio emendatiorem dirigat cursum. Sic ergo in anima, quam lex divina ab erroribus susceptam castigat, primogenita Ægyptiorum delentur, nisi post hæc omnia in infidelitate perdurans, nolit jungi Isræliticæ plebi, ut exeat de profundo et evadat incolumis, sed in iniquitate permaneat, et descendat tanquam plumbum in aquam validissimam. Iniquitas enim, secundum Zachariam ZAC. 5., sedet super talentum plumbi: et ideo qui permanet in iniquitate, tanquam plumbum demergitur in profondum.</span></p>
  </aside>

  <aside id="FN103">
    <p class="f"><a class="notebackref" href="#EX11_7"><span class="notemark">§</span> 11:7</a> <span class="fk">Apud omnes, </span><span class="ft"> etc. AUG. in libro Locutionum. Elegantissima locutio est: per canem quippe extremum significavit, vel hominum, vel pecorum: ita commendavit quanta in Hebræis quies futura esset, Ægyptiis acerba orbitate clamantibus.</span></p>
  </aside>

  <aside id="FN104">
    <p class="f"><a class="notebackref" href="#EX11_9"><span class="notemark">**</span> 11:9</a> <span class="fk">Non audiet vos Pharao, </span><span class="ft"> etc. AUG., quæst. 40 in Exod. Tanquam opus fuerit Pharaonis inobedientia ut signa illa multiplicarentur: quæ utiliter fiebant ad terrendum populum Dei, atque ipsa discretione ad pietatem informandum. Sed hoc Dei fuit, malitia illius cordis bene utentis, non Pharaonis Dei patientia male abutentis.</span></p>
  </aside>

  <aside id="FN105">
    <p class="f"><a class="notebackref" href="#EX12_2"><span class="notemark">*</span> 12:2</a> <span class="fk">Mensis iste, </span><span class="ft"> etc. RAB. Hic est Aprilis, qui apud Hebræos Nisam, apud Macedones dicitur, et dicitur Aprilis quasi aperilis, quia tunc aperitur terra proferendis virgultis herbis ac floribus: vel Aprilis a Venere, quasi Aphroditis; Venus enim Græce </span><span class="fk">Aphrodite</span><span class="ft"> dicitur. Hunc Hebræi primum habent, quia XV Kalendarum ejus prima dies sæculi fuit: quarta decima vero, dies secunda; tertia decima, tertia: duodecima, quarta: qua sol et luna condita sunt, et tunc primum æquinoctium fuit; sol enim in oriente, luna in occidente, sphæram mundi ex æquo dividebant. STRAB. Hic est Nisan, secundum Hebræos, in quo factus est mundus, cujus plenilunium post æquinoctium vernale semper est attendendum: in quo populus Isræl a servitute Ægypti liberatur, et genus humanum sanguine Christi a potestate diaboli eripitur. Decima die mensis tollitur agnus, quarto decimo immolatur: quia in lege passio Christi figuratur, Evangelii gratia coruscante impletur; denarius enim, propter decalogum, legem significat; quaternarius vero, quatuor evangelia.</span></p>
  </aside>

  <aside id="FN106">
    <p class="f"><a class="notebackref" href="#EX12_5"><span class="notemark">†</span> 12:5</a> <span class="fk">Erit autem, </span><span class="ft"> etc. AUG., quæst. 42 in Exod., tom. 3. Movere potest illa locutio, etc., usque ad quid illo præcepto figuratum sit. </span><span class="fk">Juxta quem ritum, </span><span class="ft"> etc. Allegorice. Quia de justis et peccatoribus Christus carnem assumpsit, ut nemo de venia desperaret. Vel quia Christus Judæis hædus erat, dicentibus: </span><span class="fk">Hic homo peccator est</span><span class="ft"> Joan. 9., nobis autem agnus absque macula. Vel quia </span><span class="fk">in similitudine carnis peccati</span><span class="ft"> apparuit et </span><span class="fk">pro peccato mortuus est, cum peccatum non haberet</span><span class="ft"> I Petr. 2.. STRAB. Decima die Aprilis Hierosolymam venit, sequenti vero die exceptus est a turbis cum ramis palmarum et divinis laudibus. Tribus reliquis custoditus est a Judæis usque ad quartam decimam diem, id est, usque ad quintam feriam, qua cum apostolis cœnavit, et post traditus est.</span></p>
  </aside>

  <aside id="FN107">
    <p class="f"><a class="notebackref" href="#EX12_7"><span class="notemark">‡</span> 12:7</a> <span class="fk">Et sument de sanguine ejus, </span><span class="ft"> etc. GREG., homil. 22 in Evang., tom. 2. Sanguis ponitur, quando non solum ore corporis, sed etiam ore cordis hauritur, etc., usque ad quia crucem passionis ejus in fronte portamus.</span></p>
  </aside>

  <aside id="FN108">
    <p class="f"><a class="notebackref" href="#EX12_8"><span class="notemark">§</span> 12:8</a> <span class="fk">Et edent carnes, </span><span class="ft"> etc. GREG., ibid. Nocte agnum comedimus, etc., usque ad de fermento enim laudem immolat, qui Deo sacrificium de rapina parat. </span><span class="fk">Cum lactucis, </span><span class="ft"> etc. GREG., ibid. Lactucæ agrestes valde amaræ sunt, etc., usque ad ut dispensari omnia per Spiritus sancti potentiam sciat.</span></p>
  </aside>

  <aside id="FN109">
    <p class="f"><a class="notebackref" href="#EX12_9"><span class="notemark">**</span> 12:9</a> <span class="fk">Caput cum pedibus, </span><span class="ft"> etc. GREG., ibid. </span><span class="fk">Caput Christi Deus</span><span class="ft"> I Cor. 11.. Caput ergo agni vorare, etc., usque ad nemo in hujus vitæ itinere torpeat, ne in patria locum perdat. GREG. NYSS., de Vita Mosis. Illis rerum involucris monet ut per hæc ænigmata considerare et intelligere velimus transitum quemdam esse hanc vitam nostram. Nam postea quam ingressi ad eam sumus, necessitate quadam ad exitum semper compellimur, ad quem paratos nos esse vult manibus et pedibus reliquoque ad iter apparatu. Ne igitur spinis in hoc arduo vivendi itinere pedes lædantur, non nudis pedibus, sed durioribus calceis communiti itinerare debemus. Spinæ autem, quæ pedibus infixæ non solum retinent retardantque, verum etiam enecant, peccata sunt, a quibus durities calceorum defendit, continens videlicet, tenuis ac dura vita, quæ debilitat atque frangit spinarum acumina, quibus a parvo tenuique principio ad anteriora, usque peccata sic ingrediuntur, ut pœnitus occidant. Ad hanc vitam faciendam talaris vestis et effusa, id est voluptuosa et vitiosa vivendi ratio, quæ latissime patet, impedimento est: quare cingulo quodam trahenda est et coarctanda, ne huc atque illuc circumfluat. Cingulus vero modestia est et diligens vivendi ratio, quæ nos monet ad necessitatem, non ad voluptatem, rebus uti. Baculus quo feras repellimus, et nonnunquam sustentamur, spes est. Ex igne autem solum cibus nobis propositus est, quoniam fides, quæ per cibum illum significatur, ardentissima esse debet, nihil humidum aut labile possidens. </span><span class="fk">Phase. </span><span class="ft"> Hebraice est </span><span class="fk">Pesach</span><span class="ft">, Græce, id est, </span><span class="fk">transitus; </span><span class="ft"> quia a filiis Isræl ex Ægypto migrantibus primum celebratum est: nobis quoque migrandum est de transitoriis ad æterna, de terrenis ad cœlestia.</span></p>
  </aside>

  <aside id="FN110">
    <p class="f"><a class="notebackref" href="#EX12_12"><span class="notemark">††</span> 12:12</a> <span class="fk">In cunctis diis, </span><span class="ft"> etc. Ferunt Hebræi quia omnia idola Ægypti confracta sunt nocte illa et templa, vel motu terræ, vel fluminis Nili inundatione. Allegorice vero nobis egredientibus ex Ægypto errorum idola corruunt, et omnis perversorum dogmatum cultura quatitur.</span></p>
  </aside>

  <aside id="FN111">
    <p class="f"><a class="notebackref" href="#EX12_14"><span class="notemark">‡‡</span> 12:14</a> <span class="fk">Habebitis autem hanc diem, </span><span class="ft"> etc. AUG., in Exod. quæst. 43, tom. 3. </span><span class="fk">Et facietis diem hunc in progenies vestras legitimum, æternum</span><span class="ft"> vel </span><span class="fk">æternalem; </span><span class="ft"> quod Græce dicitur, non sic accipiendum est, etc., usque ad omni tempore præsentis vitæ simplicitas servanda, malitia cavenda.</span></p>
  </aside>

  <aside id="FN112">
    <p class="f"><a class="notebackref" href="#EX12_18"><span class="notemark">§§</span> 12:18</a> <span class="fk">Primo mense quarta decima, </span><span class="ft"> etc. RAB. Mystice. Vespera quarti decimi diei primi mensis, in quo Pascha celebratur, et agni immolatio perficitur, depositionem veteris hominis significat, et initium novi, qui in baptismo Christi mortem figurante inchoatur. Unde: </span><span class="fk">Quicunque baptizati sumus in Christo Jesu, in mortem ipsius baptizati sumus, </span><span class="ft"> etc. Gal. 3.. A vespera ergo quarti decimi diei primi mensis usque ad vesperam vicesimi primi integram, scilicet septimanam, azyma jubemur [jubentur] comedere, quia a perceptione baptismi usque ad finem vitæ simpliciter et sine dolo debemus vivere. Unde Petrus: </span><span class="fk">Deponentes omnem malitiam et omnem dolum et simulationem, sicut modo geniti infantes, </span><span class="ft"> etc. I Petr. 2..</span></p>
  </aside>

  <aside id="FN113">
    <p class="f"><a class="notebackref" href="#EX12_21"><span class="notemark">***</span> 12:21</a> <span class="fk">Seniores. </span><span class="ft"> Nota quod non pueris, non juvenibus, mandata Dei primo communicat, sed senioribus, quia in senibus est sapientia, et in multo tempore prudentia.</span></p>
  </aside>

  <aside id="FN114">
    <p class="f"><a class="notebackref" href="#EX12_22"><span class="notemark">†††</span> 12:22</a> <span class="fk">Fasciculumque hyssopi, </span><span class="ft"> etc. STRAB. Hyssopus herba est humilis, nascens in petris, purgans pectus et pulmonem: et significat veram humilitatem, cujus exemplum Christus nobis in semetipso præbuit. Fasciculum ergo hyssopi sanguine tingimus, quando, memores humilitatis Christi, eum imitari studemus. </span><span class="fk">Tingite in sanguine, </span><span class="ft"> etc. AUG., quæst. 46 in Exod. Quæritur quem sanguinem dicat juxta ostium, cum illius agni sanguinem velit intelligi, cujus immolatione Pascha fit. An præcipit eo modo consequenter fieri, quamvis hoc tacuerit, ut idem agnus juxta ostium occidatur? An, quod est credibilius, ideo dixit </span><span class="fk">ex sanguine qui est juxta ostium, </span><span class="ft"> quia ille qui liniturus est, vas ipsum in quo sanguinem excepit, juxta ostium positurus est, ut ad manum habeat dum tingit.</span></p>
  </aside>

  <aside id="FN115">
    <p class="f"><a class="notebackref" href="#EX12_23"><span class="notemark">‡‡‡</span> 12:23</a> <span class="fk">Et non sinet percussorem, </span><span class="ft"> etc. STRAB. Utrum percussor bonus angelus an malus fuerit, non necesse est inquiri: quicunque enim fuit, præcepto Domini obedivit. Sciendum tamen quod tales pestes mali angeli facere solent, permissione Dei. Decimum præceptum est: </span><span class="fk">Non concupisces rem proximi tui, </span><span class="ft"> etc. Huic contraria est decima plaga, mors primogenitorum. Alio præcepto furtum prohibetur, quo et rapina damnatur: pejus enim est eripere violenter quam latenter. Auferre ergo volens aperte vel occulte præceptum suum habet: concupiscere autem rem proximi, etiamsi justa successione quæras, non licet. Qui enim volunt res alienas tanquam juste possidere, et hæredes quærunt morientibus illis esse. Cum laudas rem relictam quasi jure possidentem, Deus damnat injuste cupientem. Qui enim quæris ab aliquo hæres fieri, non vis ut habeat hæredes, in quibus nihil charius primogenitis est. Jure ergo in primogenitis tuis puniris, qui cupiendo res alienas, quasi juris umbram perquiris, et, quæ meliora sunt, cordis primogenita perdis. Primogenita quidem fides est. Nemo enim bona facit, in quo fides non præcessit. Omnia opera bona sunt filii spirituales, sed inter hos primogenita fides. Quisquis ergo rem occulte cupis alienam, interius fidem perdis. Servis enim non charitate, sed fraude, velut amans eum quem mori desideras, ut succedas.</span></p>
  </aside>

  <aside id="FN116">
    <p class="f"><a class="notebackref" href="#EX12_30"><span class="notemark">§§§</span> 12:30</a> <span class="fk">Neque enim erat domus, </span><span class="ft"> etc. AUG., quæst. 44 in Exod. Cum primogeniti tantum morerentur, quomodo nulla erat domus in qua non esset mortuus? An et hoc divinitus fuerat procuratum, ut in omnibus domibus essent primogeniti, in quibus percuterentur Ægyptii, etiam qui habitabant in terra Gessen? Hominum quippe erant hic, vel animalium, non terræ; id est, homines et animalia primogenita moriebantur, occulto et angelico percussu: non aliquid in terra vel in cœlo factum erat, sicut rana, vel locusta, vel tenebræ. A talibus enim plagis cum terra Gessen fuisset aliena, perveniebat beneficium ad Ægyptios qui in ea cum Hebræis morabantur: hac vero omnes percussi sunt.</span></p>
  </aside>

  <aside id="FN117">
    <p class="f"><a class="notebackref" href="#EX12_34"><span class="notemark">*</span> 12:34</a> <span class="fk">Conspersam farinam, </span><span class="ft"> etc. AUG. Mystice. Sine fermento proficiscuntur filii Isræl de Ægypto; ut exeuntes de hoc sæculo abjiciamus fermentum malitiæ et nequitiæ, et epulemur in azymis sinceritatis et veritatis.</span></p>
  </aside>

  <aside id="FN118">
    <p class="f"><a class="notebackref" href="#EX12_35"><span class="notemark">†</span> 12:35</a> <span class="fk">Et petierunt, </span><span class="ft"> etc. AUG., quæst. 45. Hoc jam factum fuerat ante mortes primogenitorum. Sed nunc per recapitulationem repetitur, nam narratum est quando factum est. Modo enim quomodo posset fieri ut in tanto luctu ista accommodarentur: nisi forte quis dicat etiam ista plaga non fuisse percussos Ægyptios qui cum Hebræis habitabant. </span><span class="fk">Vasa aurea, </span><span class="ft"> etc. Hæc doctrinas significant, quæ ex ipsa consuetudine gentium non inutili studio discuntur; vel animas pretiosas ex gentibus, tanquam vasa aurea et argentea; cum vestibus, id est, corporibus: quæ se adjungunt populo Dei, ut semel de hoc sæculo tanquam de Ægypto liberentur.</span></p>
  </aside>

  <aside id="FN119">
    <p class="f"><a class="notebackref" href="#EX12_37"><span class="notemark">‡</span> 12:37</a> <span class="fk">Profectique sunt, </span><span class="ft"> etc. ORIG. hom. 5 in Exod.. Qui de Ægypto parat proficisci, qui cupit obscuros mundi actus et errorum tenebras relinquere, primo ei ex Ramesse proficiscendum est, quæ interpretatur </span><span class="fk">commotio tineæ. </span><span class="ft"> Si vis venire in hoc ut Deus sit tibi dux, et sequatur petra, quæ escam spiritalem et potum tribuat, exi de Ramesse, ne thesaurizes ubi tinea exterminat, et fures effodiunt, etc. </span><span class="fk">Si vis perfectus esse, vade et vende omnia quæ habes, et da pauperibus, et habebis thesaurum in cœlo, et veni, sequere me</span><span class="ft"> Matth. 6., hoc est proficisci de Ramesse, et sequi Christum. </span><span class="fk">De Ramesse in Socoth, </span><span class="ft"> etc. ORIG. ibid. Videamus quis sit castrorum locus ad quem venitur. De Ramesse venerunt in Socoth, quod interpretatur </span><span class="fk">tabernacula. </span><span class="ft"> Cum ergo, relinquens Ægyptum, discusseris tineas totius corruptelæ, et vitiorum incitamenta rejeceris, habitabis in tabernaculis, quibus scilicet nolumus exspoliari sed supervestiri. Habitatio autem tabernaculorum expeditum indicat esse eum qui festinat ad Deum. Sed nec in hoc standum est: movenda sunt etiam castra de Socoth, et festinandum est in Othon, quod interpretatur </span><span class="fk">signa eis, </span><span class="ft"> quia hic scilicet audies quod Deus antecedat eos per diem in columna nubis, et per noctem in columna ignis; non hoc in Ramesse, nec in Socoth, quæ secunda sunt castra. Tertia sunt in quibus fiunt signa divina: hoc erat triduum ad quod festinabant Moses et Aaron, et contradicebat Pharao dicens: </span><span class="fk">Non eatis longius. </span><span class="ft"> Nolebat ad locum signorum pervenire filios Isræl, ut possent tertii diei frui mysteriis. Unde Ose. 6: </span><span class="fk">Resuscitabit nos Deus post biduum, et in die tertia resurgemus, et vivemus in conspectu ejus. </span><span class="ft"> Prima dies nobis Christi passio; secunda, qua in infernum descendit; tertia, qua resurrexit: ideo in tertia die antecedebat eos per diem in columna nubis; per noctem vero, in columna ignis. </span><span class="fk">Necessarium est ergo ut qui baptizantur in Christo, in morte ipsius baptizentur, et cum ipso sepeliantur, et die tertia resurgant, quos scilicet secum suscitavit et fecit consedere in cœlestibus</span><span class="ft"> Rom. 6.. </span><span class="fk">Sexcenta fere millia, </span><span class="ft"> etc. AUG., quæst. 47. Quæritur utrum ad tantum numerum pervenerunt Hebræi per eos annos in Ægypto, etc., usque ad id est, post mortem Joseph dura servitute oppressi sunt.</span></p>
  </aside>

  <aside id="FN120">
    <p class="f"><a class="notebackref" href="#EX12_46"><span class="notemark">§</span> 12:46</a> <span class="fk">Nec illius, </span><span class="ft"> etc. Os Christi in cruce non est confractum, quia videntes eum jam mortuum, non fregerunt ejus crura: vel robur divinitatis in carne per blasphemiam non corrumpitur, quia non est purus homo, sed verus Deus.</span></p>
  </aside>

  <aside id="FN121">
    <p class="f"><a class="notebackref" href="#EX13_2"><span class="notemark">*</span> 13:2</a> <span class="fk">Sanctifica mihi omne primogenitum, </span><span class="ft"> etc. Quia occidi omnia primogenita Ægyptiorum in liberatione vestra.</span></p>
  </aside>

  <aside id="FN122">
    <p class="f"><a class="notebackref" href="#EX13_9"><span class="notemark">†</span> 13:9</a> <span class="fk">Et erit quasi signum, </span><span class="ft"> etc. AUG., quæst. 48 in Exod.. Quid est quod ait cum de pascha præcipit, etc., usque ad alioquin gratia jam non esset gratia.</span></p>
  </aside>

  <aside id="FN123">
    <p class="f"><a class="notebackref" href="#EX13_13"><span class="notemark">‡</span> 13:13</a> <span class="fk">Omne autem primogenitum hominis, </span><span class="ft"> etc. CYRILL. Primogenita hominum redimi jubet, ut homicidium vetet: qui omnia ut incorruptibilia essent, creavit. GREG., lib. XXVII Moral., cap. 1. Asinus immunditiam, ovis innocentiam significat. Asini ergo primogenitum ove mutare, est immundæ vitæ primordia innocentiæ simplicitate convertere, ut postquam peccator illa egit quæ ut immunda Dominus respuit, ea jam agendo proferat quæ Dei sacrificio imponat. Omnes enim in peccato nati sumus, et ex carnis delectatione concepti, culpam originalem nobis contraximus. Unde etiam voluntate nostra peccatis implicamur. Sed et qui post malitiam carnis ad innocentiam convertitur cordis, primogenitum asini mutat ove, malitiam scilicet prioris vitæ. Qui enim qualis prius fuit desinit esse, et apprehensa carnis munditia innocentiam custodit, in oblationem Dei primogenitum asini ove mutavit.</span></p>
  </aside>

  <aside id="FN124">
    <p class="f"><a class="notebackref" href="#EX13_16"><span class="notemark">§</span> 13:16</a> <span class="fk">Et quasi appensum. </span><span class="ft"> Hoc male intelligentes Judæi, pictatia vel phylacteria capitibus circumligabant, in quibus decem verba scripta ante oculos habebant.</span></p>
  </aside>

  <aside id="FN125">
    <p class="f"><a class="notebackref" href="#EX13_17"><span class="notemark">**</span> 13:17</a> <span class="fk">Igitur cum emisisset, </span><span class="ft"> etc. GREG. lib. XXIV Moral. cap. 13. Sæpe conversi in ipso aditu suæ conversionis tranquillitatem carnis, dona prophetiæ, prædicamenta doctrinæ, signorum miracula vel gratiam curationum accipiunt. Postea duris tentationum probationibus fatigantur, a quibus liberos se esse credebant: quia si in principio tentationum amaritudo pulsaret, facile ad vitia redirent, a quibus non longe recesserunt. De Ægypto ergo exeuntibus e vicino bella subtrahuntur: quia relinquentibus sæculum quædam prius tranquillitas ostenditur, ne in ipsa teneritudine et inchoatione turbati, ad hoc quod reliquerant, redeant: prius ergo suavitatem securitatis sentiunt, prius pacis quiete nutriuntur; post cognitam vero dulcedinem tanto tolerabilius tentationum certamina sustinent quanto in Deo altius cognoverunt quæ ament.</span></p>
  </aside>

  <aside id="FN126">
    <p class="f"><a class="notebackref" href="#EX13_18"><span class="notemark">††</span> 13:18</a> <span class="fk">Non eos duxit Deus, </span><span class="ft"> etc. AUG., quæst. 49. Hic ostenditur omnia fieri debere quæ consilio recte fieri possunt, ad evitanda ea quæ adversa sunt, etiam cum Deus apertissime adjutor est Epist. ad Dam., tom. 1.. </span><span class="fk">Et armati ascenderunt filii, </span><span class="ft"> etc. HIERON. Aquila, qui non contentiosus, ut putant, sed studiosus verbum interpretatur ad verbum, ubi LXX posuerunt, </span><span class="fk">quinta autem generatione ascenderunt filii Isræl de terra Ægypti, </span><span class="ft"> transtulit, </span><span class="fk">et armati ascenderunt filii Isræl de terra Ægypti, </span><span class="ft"> licet pro eo quod nos </span><span class="fk">armati</span><span class="ft"> diximus, secundum Græci sermonis ambiguitatem </span><span class="fk">instructi</span><span class="ft"> vel </span><span class="fk">muniti</span><span class="ft"> propter supellectilem quo Ægyptios exspoliaverunt, possit intelligi. Sed ubi LXX, </span><span class="fk">quinta generatione</span><span class="ft"> posuerunt, qui Hebræorum libros diligenter inspexerunt, non quinta, sed quinque, scriptum afferunt, ut sit sensus: quinque autem ascenderunt filii Isræl de terra Ægypti; quod quia minus videbatur intelligi, adjuncta generatio est. Aquila vero, et in cæteris, et in hoc præcipue loco, proprie transtulisse dicitur, sicut synagogarum consonant universa subsellia. AUG., quæst. 53. </span><span class="fk">Quinta autem progenie, </span><span class="ft"> etc. Utrum progeniem in centum annis vult computare, etc., usque ad Naason genuit Salmon.</span></p>
  </aside>

  <aside id="FN127">
    <p class="f"><a class="notebackref" href="#EX13_21"><span class="notemark">‡‡</span> 13:21</a> <span class="fk">Dominus autem præcedebat eos, </span><span class="ft"> etc. ORIG. Cum a te tertiæ diei mysterium fuerit receptum, incipiet te deducere Deus et viam salutis ostendere. GREG. In igne terror, in nube visionis lene blandimentum. Dies, vita justi; nox, peccatoris. Unde Ephes. 5: </span><span class="fk">Fuistis aliquando tenebræ, nunc autemlux in Domino, </span><span class="ft"> etc. In die per nubem columna monstrata est, et in nocte per ignem; quia omnipotens Deus et blandus justis, et terribilis apparebit impiis. Hos ad judicium veniens, per lenitatis mansuetudinem mulcet, illos per justitiæ districtionem terret. Aliter columna nubis in eremo populum præibat, et splendore ignis non in die, sed in nocte radiabat: quia Christus conversationis suæ exemplo ducatum sequentibus præstans, de justitia sua confidentibus nulla luce claruit; peccatorum vero tenebras agnoscentibus, igne sui amoris infulsit. Christus nubes et columna, quia rectus, et firmus, et fulciens infirmitatem nostram; quia nocte lucens, per diem non lucens, </span><span class="fk">ut qui non vident, videant; et qui vident, cæci fiant</span><span class="ft"> Joan. 9.. Christi quoque sacramentum tanquam in die manifestum est in carne velut in nube: in judicio vero tanquam in terrore nocturno; quia tunc erit magna tribulatio, tanquam ignis lucebit justis, et ardebit injustis.</span></p>
  </aside>

  <aside id="FN128">
    <p class="f"><a class="notebackref" href="#EX14_2"><span class="notemark">*</span> 14:2</a> <span class="fk">Phihahiroth, quæ est inter Magdalum, </span><span class="ft"> etc. ORIG., hom. 5 in Exod. Videamus quæ via præcipitur eligenda. De Othon, inquit, conversi, iter facite inter Epauleum et Magdalum, quod est contra Beelsephon, etc. Epauleum </span><span class="fk">ascensio tortuosa, </span><span class="ft"> Magdalum </span><span class="fk">turris, </span><span class="ft"> Beelsephon </span><span class="fk">ascensio speculæ, </span><span class="ft"> vel </span><span class="fk">habens speculam, </span><span class="ft"> interpretatur. Credebat forsitan quod ostenderet Deus planum iter et molle, sed ascensio est et tortuosa. Non enim proclive iter est quo tenditur ad virtutes, sed ascenditur anguste et difficulter. Unde Matth. 7: </span><span class="fk">Arcta est enim et angusta via quæ ducit ad vitam. </span><span class="ft"> Est ergo iter quo inceditur </span><span class="fk">ascensio tortuosa, </span><span class="ft"> et </span><span class="fk">ascensio speculæ</span><span class="ft"> vel </span><span class="fk">habens speculam. </span><span class="ft"> Ascensio ad actus pertinet, specula ad fidem; ostenditur ergo quia et in actibus et in fide multa est difficultas, multus labor: multæ enim tentationes nobis occurrunt, multa offendicula, volentibus agere quæ Dei sunt. Deinde in fide multa invenies tortuosa, plurimas quæstiones, objectiones hæreticorum, contradictiones infidelium: hoc ergo iter agendum est sequentibus Dominum. Sed et turris est in hoc itinere, de qua dicitur Luc 14: </span><span class="fk">Quis vestrum volens turrim ædificare, non prius sedens computat sumptus, si habet unde perficiat? </span><span class="ft"> Ista est ergo turris ex his ardua et excelsa virtutibus; quod videns Pharao dicit: Errant isti. Apud Pharaonem, qui Deum sequitur errare dicitur, quia iter sapientiæ tortuosum, multas habens difficultates et anfractus. Si confitearis unum Patrem invisibilem, et unum unigenitum ejus Jesum Christum, et unum Spiritum sanctum, tortuosum, difficile et incredibile videtur hoc in infidelibus. Si dicis Deum majestatis crucifixum filium hominis esse, qui de cœlo descendit: tortuosa videntur hæc et difficilia; qui audit nisi eum fide audiat, dicit quia errant isti. Sed tu fixus esto in hac fide, sciens quia Deus ostendit tibi hanc viam fidei, qui ait: Tollentes de Othon castra, collocate inter Epauleum et Magdalum. </span><span class="fk">Fuisset. </span><span class="ft"> ORIG. Fugiens Ægyptum venis ad ascensionem operis et fidei, et ad ædificium turris: venis ad mare, et occurrunt tibi fluctus tentationum. Unde II Tim. 3: </span><span class="fk">Qui enim volunt pie vivere in Christo, persecutionem patiuntur, </span><span class="ft"> quia tentatio vita nostra est super terram. Sed si Moysen, id est legem Dei, sequeris, Ægyptus te insectatur. Sed vide quid fiet: </span><span class="fk">Levavit, </span><span class="ft"> inquit, </span><span class="fk">angelus Domini, qui antecedebat castra Isræl, et abiit post illos. Elevavit et columnam nubis a facie eorum, et stetit post illos, et intravit inter castra Ægyptiorum et Isræl. </span><span class="ft"> Hæc columna nubis populo Dei efficitur murus: Ægyptiis imponit tenebras; non transfertur columna ignis ad Ægyptios, ut videant lucem: sed nubis, ut in tenebris maneant, quia dilexerunt tenebras, non lucem. Et tu ergo si ab Ægyptiis recedas, si de potestate dæmonum fugias, vide quanta tibi præparantur auxilia, dummodo in fide fortis permaneas: nec Ægyptiorum equitatus et quadrigæ perterreant, nec reclames contra Dei legem, id est Moysen, dicens: </span><span class="fk">Tanquam non essent sepulcra in Ægypto, ita eduxisti nos. </span></p>
  </aside>

  <aside id="FN129">
    <p class="f"><a class="notebackref" href="#EX14_11"><span class="notemark">†</span> 14:11</a> <span class="fk">Forsitan non erant sepulcra, </span><span class="ft"> etc? ORIG., homil. 5 in Exod. Hæc fatiscentis in tentatione animi verba sunt: beatus est qui sic tentationes excipit ut nulla ei cogitatio ambiguitatis obrepat. Petro etiam dicitur Matth. 13: </span><span class="fk">Modicæ fidei, quare dubitasti? </span><span class="ft"> Tentationis et fragilitatis hæc verba sunt. Alioquin falsum est, melius est enim in eremo mori quam Ægyptiis servire. Qui enim in eremo moritur, hoc ipso quod separatus est ab Ægyptiis, id est rectoribus tenebrarum et e potestate Satanæ, habuit aliquem profectum, etiamsi ad integrum non potuit pervenire. Melius est enim perfectam vitam quærenti in itinere mori, quam nec proficisci. Unde eorum videtur falli opinio, qui dum arduum et periculosum iter virtutis exponunt, nec incipiendum judicant. Melius est enim in itinere mori, quam inter Ægyptios necari et falsis atque amaris fluctibus obrui.</span></p>
  </aside>

  <aside id="FN130">
    <p class="f"><a class="notebackref" href="#EX14_13"><span class="notemark">‡</span> 14:13</a> <span class="fk">Ægyptios enim quos nunc, </span><span class="ft"> etc. AUG. quæst. 5 in Exod. </span><span class="fk">Sicut enim vidistis Ægyptios hodie, non apponetis amplius videre eos in æternum tempus. </span><span class="ft"> Quomodo autem sunt accipienda hæc ververba, cum viderint postea Isrælitæ Ægyptios? An quia isti qui tunc videbant, non eos ulterius viderunt, quia et illi mortui sunt qui sequebantur, et isti omnes quisque die mortis suæ? Nam posteri eorum viderunt posteros illorum. An, non eos videbitis sicut hodie, intelligendum est, non sicut hodie persequentes et inimicos, ut nulla sit quæstio nec de æterno tempore quod hic posuit, quia etsi videbunt se utrique tempore resurrectionis, non sic ut hodie.</span></p>
  </aside>

  <aside id="FN131">
    <p class="f"><a class="notebackref" href="#EX14_15"><span class="notemark">§</span> 14:15</a> <span class="fk">Quid clamas ad me? </span><span class="ft"> etc. GREG. Voces apud aures Dei non faciunt verba nostra, sed desideria. Æternam enim vitam si ore petimus, nec corde desideramus, clamantes tacemus: si vero corde desideramus, ore tacemus, tacentes clamamus. Unde in eremo cum populus vocibus perstreperet, et Moses a strepitu verborum taceret, silens auditur, et dicitur ei: </span><span class="fk">Quid clamas ad me? </span><span class="ft"> In desiderio enim clamor secretus non pervenit ad aures humanas, divinas replet. ORIG., ut supra. Nulla vox Moysi auditur, et Dominus dicit: </span><span class="fk">Quid clamas ad me? </span><span class="ft"> Velim scire quomodo sancti clamant sine voce ad Deum. Apostolus ad Gal. 4, dicit: </span><span class="fk">Quia dabit Deus Spiritum Filii sui in cordibus nostris clamantem: Abba, Pater. </span><span class="ft"> Et addit: </span><span class="fk">ipse Spiritus interpellat pro nobis gemitibus inenarrabilibus. </span><span class="ft"> Et iterum Rom. 8: </span><span class="fk">Qui autem scrutatur corda, scit quid desideret spiritus. </span><span class="ft"> Sic ergo postulante Spiritu sancto per silentium clamor sanctorum auditur. Jubetur Moses virga percutere mare, ut ingredienti populo Dei cedat, et aquæ quæ timebantur, dextra lævaque murus effectæ, non solum perniciem nesciant, sed etiam munimen exhibeant. Soliditatem recipit liquor, et solum maris arescit in pulverem: bonitatem Creatoris intellige, si voluntati ejus obtemperes, si legem ejus sequaris, elementa tibi contra naturam servire compellit. Audivi a majoribus traditum quod singulis tribubus singulæ aquarum divisiones factæ sunt, et propria unicuique via. Idque ostenditur ex eo quod dicitur psalmo CXXXV: </span><span class="fk">Qui divisit mare Rubrum in divisiones, </span><span class="ft"> etc. Et alibi, psal. LXVII: </span><span class="fk">Ibi Benjamin minor in stupore. Principes Juda, duces eorum, principes Zabulon et principes Nephthali: </span><span class="ft"> proprius unicuique tribui enumerari videtur ingressus. Apostolus baptismum in Mose consummatum dicit in nube et in mari, ut qui baptizaris in Christo, in aqua et in Spiritu, scias te insectari Ægyptios et ad servitium revocare, rectores scilicet mundi, et spirituales nequitias, quibus ante servisti. Sed tu descendis in aquam, et evadis incolumis et novus ascendis peccatorum sordibus ablutus, paratus ad cantandum novum canticum. Ægyptii insequentes merguntur in abyssum, et si rogare videntur Jesum ne eos iterum mergat in abyssum. ID. Aliter, si Ægyptum fugias, id est ignorantiæ tenebras, si sequaris Mosen, id est Dei legem, occurrat autem mare, id est, contradicentium fluctus, percute et tu obluctantes undas virga, id est. verbo legis et vigilantia Scripturarum; iter tibi disputando per adversarios pande, et cedent undæ victori, mirantibusque et stupore defixis qui ante contradicebant, legitimis disputationum lineis rectum fidei iter secabis, et in tantum doctrinæ verbo proficies, ut auditores tui, quos tu in verba legis erudisti, jam contra Ægyptios, velut fluctus maris, insurgent, nec solum impugnent, sed et superent et exstinguant. Exstinguit enim Ægyptum, qui non agit opera tenebrarum, qui non carnaliter, sed spiritualiter vivit; qui cogitationes sordidas vel corde expellit, vel omnino non recipit, secundum illud Eph. 6: Assumentes scutum fidei, ut possitis omnia maligni ignita jacula exstinguere. Hoc ergo modo possumus etiam Ægyptios hodie videre mortuos, et ipsum Pharaonem, si tanta fide vivamus, ut Deus conterat Satanam sub pedibus nostris velociter per Jesum Christum.</span></p>
  </aside>

  <aside id="FN132">
    <p class="f"><a class="notebackref" href="#EX14_19"><span class="notemark">**</span> 14:19</a> <span class="fk">Tollensque se angelus Dei, </span><span class="ft"> etc. STRAB. Angelus, qui </span><span class="fk">nuntius</span><span class="ft"> interpretatur, significat doctores, qui nobis præcepta vitæ annuntiant, et cum nube, id est scientia Scripturarum castra Isræl, id est Ecclesiam præcedunt, quia cum scientia Scripturarum præsident. Supervenientibus Ægyptiis retrorsum abit, quia tempore persecutionis opponent se pro subjectis. Nubes vero tenebrosa erat Ægyptiis, lucida Hebræis.</span></p>
  </aside>

  <aside id="FN133">
    <p class="f"><a class="notebackref" href="#EX14_21"><span class="notemark">††</span> 14:21</a> <span class="fk">Tota nocte, </span><span class="ft"> etc. Quia toto tempore hujus vitæ, quam nox significat, Spiritus sancti gratia aquas baptismi fidelibus meabiles facit, ut de spirituali Ægypto in terram promissionis transeant: hostium vero suffocat exercitum. ISID. Mare Rubrum baptismum Christi sanguine consecratum significat; hostes a tergo sequentes cum rege moriuntur, quia peccata præterita in baptismo delentur, et diabolus suffocatur: premunt Ægyptii usque ad mare, et peccata usque ad baptismum. Post transitum maris Rubri cantat populus submersis hostibus infidelibus, et fideles de lavacro ascendentes, exstinctis peccatis, hymnum decantant dicentes: </span><span class="fk">Cantemus Domino, gloriose enim, </span><span class="ft"> etc.</span></p>
  </aside>

  <aside id="FN134">
    <p class="f"><a class="notebackref" href="#EX15_1"><span class="notemark">*</span> 15:1</a> <span class="fk">Tunc cecinit Moyses, </span><span class="ft"> etc. ORIG., homil. 6 n Exod. Multa cantica legimus in Scripturis, sed hoc primum omnium est quod, Ægyptiis et Pharaone submerso, post victoriam cantatur. Mos enim sanctorum est, ubi adversarius vincitur quia sciunt non sua virtute, sed Dei gratia victoriam factam, hymnum Deo glorificationis offerre. Accipiunt tamen canentes tympana in manibus, sicut de Maria et Aaron refertur. Et tu ergo, si mare Rubrum transieris, si Ægyptios submergi videris, et Pharaonem præcipitari in abyssum, potes hymnum Deo gratanter canere, et dicere: </span><span class="fk">Cantemus Domino gloriose, </span><span class="ft"> etc. Dignius autem hoc dices, si habueris in manu tympanum, id est, si carnem tuam crucifixeris cum vitiis et concupiscentiis. </span><span class="fk">Gloriose enim, </span><span class="ft"> etc. ORIG. Non sufficit, </span><span class="fk">glorificatusest; </span><span class="ft"> aliud est enim glorificari, aliud gloriose glorificari. Cum enim Christus carnem pro nobis suscepit, glorificatus est, qui venit quærere quod perierat, non tamen gloriose, quia non habebat speciem neque decorem; glorificatus est cum venit ad crucem, et pertulit mortem; unde Joan. 17: </span><span class="fk">Pater, venit hora, glorifica Filium tuum, </span><span class="ft"> etc. Erat ergo et gloria passio crucis, ubi et glorificatus, non gloriose quidem, sed humiliter; unde Phil. 2: </span><span class="fk">Humiliavit semetipsum, factus obediens usque ad mortem, mortem autem crucis. </span><span class="ft"> Et Sap. 2: </span><span class="fk">Morte turpissima condemnemus eum. </span><span class="ft"> In his ergo glorificatus est de se humiliter, non gloriose; unde Lucæ 24: </span><span class="fk">Quia oportebat pati Christum, et sic intrare in gloriam suam. </span><span class="ft"> Cum venerit in gloria Patris, et angelorum judicare terram, et verum Pharaonem, id est diabolum, interficiet spiritu oris sui, cum refulgebit in majestate Patris: tunc gloriose glorificabitur, cum omnes honorificabunt Filium sicut honorificant Patrem. </span><span class="fk">Magnificatus est, equum et ascensorem dejecit in mare, </span><span class="ft"> etc. In signis Ægypti. Sed gloriose magnificatus est, quia Pharaonem et exercitum ejus submersit. Vel magnificatus est, miracula ante passionem faciendo, prædicando, in cruce moriendo: sed gloriose magnificatus est, cum resurrexit victor victo diabolo, spoliato inferno. </span><span class="fk">Equum, </span><span class="ft"> etc. ORIG. Homines qui nos insequuntur equi sunt; et omnes qui in carne nati sunt, figuraliter equi sunt, et habent ascensores suos. Sunt quos Dominus ascendit, et circumeunt omnem terram; de quibus dicitur Habac. 3: </span><span class="fk">Equitatus tuus salus. </span><span class="ft"> Alios ascendit diabolus et angeli ejus. Judas equus erat, et cum ascensorem habuit Dominum, de equitatu salutis erat: cum cæteris enim apostolis missus ægrotis salutem et languentibus præstitit sanitatem; ubi diabolo se substravit, qui post buccellam in eum intravit, equus Satanæ factus, et illius habenis ductus contra Dominum equitavit. Omnes ergo persecutores equi sunt hinnientes, sed habent angelos malos, quibus aguntur ascensores, et ideo feroces sunt. Si videris persecutorem tuum nimis sævientem, scito quia ab ascensore pungitur, et ideo sævus est et truculentus.</span></p>
  </aside>

  <aside id="FN135">
    <p class="f"><a class="notebackref" href="#EX15_2"><span class="notemark">†</span> 15:2</a> <span class="fk">Iste Deus meus, </span><span class="ft"> etc. ORIG. Hic ergo et Deus erit meus et Deus patris mei. Pater noster qui nos fecit et genuit, Christus est, qui dixit Joan. 16: </span><span class="fk">Vado ad Patrem meum, </span><span class="ft"> etc. Si ergo agnoscam quod Deus meus sit, glorificabo eum; si etiam quod patris mei, exaltabo eum: altior enim intellectus est quomodo Christus, ut unius Dei constringat et uniat veritatem, Deum suum dicit, quem natura Patrem novit.</span></p>
  </aside>

  <aside id="FN136">
    <p class="f"><a class="notebackref" href="#EX15_3"><span class="notemark">‡</span> 15:3</a> <span class="fk">Dominus quasi vir pugnator, </span><span class="ft"> etc. ORIG. Alia littera: </span><span class="fk">Dominus conteret bella. </span><span class="ft"> Amos 9: </span><span class="fk">Dominus nomen est illi. </span><span class="ft"> Non modo pugnas visibiles conterit, sed eas etiam quæ nobis sunt adversus principatus, et potestates, et rectores tenebrarum harum</span></p>
  </aside>

  <aside id="FN137">
    <p class="f"><a class="notebackref" href="#EX15_5"><span class="notemark">§</span> 15:5</a> <span class="fk">Descenderunt in profundum quasi lapis. </span><span class="ft"> ORIG. Quia scilicet tales non erant lapides de quibus suscitarentur filii Abrahæ, sed qui amarent profundum et liquidum elementum, id est amaram et fluxam præsentium voluptatem. Unde de ipsis dicitur: </span><span class="fk">Demersi sunt quasi plumbum in aqua validissima. </span><span class="ft"> Peccatores graves sunt, et iniquitas super talentum plumbi legitur sedere: inde miqui merguntur in profundum quasi plumbum, sancti vero ambulant super aquas, quia leves sunt, et peccati pondere non gravantur. Christus super aquas ambulavit, qui vere peccatum non fecit: ambulavit et Petrus, sed paululum dubitavit; habuit enim aliquid plumbi, propter quod dicitur ei Matth. 14: </span><span class="fk">Modicæ fidei, quare dubitasti? </span><span class="ft"> Omnes ergo per ignem salvantur, ut si forte de specie plumbi quidquam fuerit admissum, ignis decoquat et resolvat, ut efficiantur omnes aurum optimum, quia aurum terræ illius optimum quam habituri sunt sancti; et sicut fornax probat aurum, ita homines justos tribulatio. Veniendum est ergo omnibus ad conflatorium. Sedet enim Deus et conflat, et purgat filios Juda. Si quis multa opera bona et parum iniquitatis attulerit, illud parum tanquam igne resolvitur et purgatur, et totum remanet aurum purum. Si quis plus plumbi attulerit, plus exuritur, ut amplius decoquatur; ut et si parum, tamen aliquid auri purgati resideat; qui vero totus plumbeus venit, demergitur </span><span class="fk">quasi plumbum in aqua validissima. </span></p>
  </aside>

  <aside id="FN138">
    <p class="f"><a class="notebackref" href="#EX15_7"><span class="notemark">**</span> 15:7</a> <span class="fk">Misisti iram tuam, </span><span class="ft"> etc. AUG. quæst. 55 in Exod. Alia littera: </span><span class="fk">Misisti spiritum tuum et cooperuit eos mare, </span><span class="ft"> etc. Ecce jam quinto commemoratur Spiritus Dei, etc., usque ad Scriptura tantummodo jubens sine adjutorio gratiæ.</span></p>
  </aside>

  <aside id="FN139">
    <p class="f"><a class="notebackref" href="#EX15_11"><span class="notemark">††</span> 15:11</a> <span class="fk">Quis similis tui, </span><span class="ft"> etc. ORIG., ut supra. Non simulacris gentium comparat Deum, nec dæmonibus qui sibi falso nomen deorum asciscunt, sed dicit illos deos qui per gratiam et participationem Dei appellantur, secundum illud psal. LXXXI: </span><span class="fk">Ego dixi: Dii estis. </span><span class="ft"> Et ibid.: </span><span class="fk">Deus stetit in synagoga deorum. </span><span class="ft"> Sed hi quamvis capaces sint Dei, et hoc nomine per gratiam donari videantur, nullus ei similis in potentia vel natura; quod autem dicitur, </span><span class="fk">similes ei erimus, </span><span class="ft"> similitudo hæc non ad naturam, sed ad gratiam revocatur, sicut pictura est similis ei cujus imago in ipsa exprimitur, quantum ad gratiam, sed longe dissimilis quantum ad substantiam. Illa enim species carnis est, et decor vivi corporis; ista colorum fucus, et cera tabulis sensu carentibus superposita. Nullus ergo in diis similis Domino, invisibilis scilicet, incorporeus, incommutabilis, sine initio et sine fine. Nullus creator omnium nisi Pater creans omnia per Filium, et in Spiritu sancto omnia sanctificans.</span></p>
  </aside>

  <aside id="FN140">
    <p class="f"><a class="notebackref" href="#EX15_12"><span class="notemark">‡‡</span> 15:12</a> <span class="fk">Extendisti, </span><span class="ft"> etc. ORIG. Monet me quod ait: </span><span class="fk">Extendisti dexteram tuam et devoravit eos terra, </span><span class="ft"> quasi ut devorarentur a terra, causa fuerit quod dexteram extendit. Si consideres quomodo exaltatus Dominus in cruce tota die extendit manum ad populum non credentem, sed contradicentem, et quomodo infidelem populum qui clamavit: </span><span class="fk">Crucifige, crucifige eum</span><span class="ft"> Joan. 19., mors iniquitatis oppressit, invenies quomodo </span><span class="fk">extendit dexteram, et devoravit eos terra. </span><span class="ft"> Non tamen omnino desperandum. Si enim qui devoratus est, resipiscat, potest evomi sicut Jonas. Omnes nos aliquando terra devorabat et in inferni penetralibus retinebat: ideo Christus descendit non solum ad terras, sed etiam ad inferiora terræ: et ibi invenit nos devoratos, et sedentes in umbra mortis; inde educens nos non solum terræ, ne iterum devoremur, sed regnum præparat cœlorum. ORIG. Impios etiam hodie terra devorat, qui semper de terra cogitant, terrena faciunt, de terra loquuntur, litigant, terram desiderant, in ea spem suam ponunt, ad cœlum non respiciunt, futura non cogitant, judicium Dei non metuunt, nec promissa ejus desiderant; talem cum videris, dicite quia devoravit eum terra: et si quem videris luxuriæ et voluptatibus corporis deditum, in quo nil animus valet, sed totum libido possidet, dicito quia devoravit eum terra.</span></p>
  </aside>

  <aside id="FN141">
    <p class="f"><a class="notebackref" href="#EX15_14"><span class="notemark">§§</span> 15:14</a> <span class="fk">Ascenderunt, </span><span class="ft"> etc. ORIG. Audierunt gentes et iratæ sunt, dolores apprehenderunt habitatores Philisthiim, etc. Quantum ad historiam, nullum de his gentibus interfuisse mirabilibus constat: quomodo ergo terrore territæ vel iratæ Philisthiim, et Moabitæ, et Edom, et reliquæ quas enumerat, nationes? Sed, spiritualiter, invenies quia Philisthiim, id est </span><span class="fk">cadentes poculo; </span><span class="ft"> et Edom, scilicet </span><span class="fk">terrenus, </span><span class="ft"> trepidant: et eorum principes cursitant et pavent constricti doloribus, cum vident regna sua, quæ in inferno sunt, penetrata ab eo qui descendit in inferiora terræ, ut eriperet eos qui possidebantur a morte. Hinc timent et tremunt, quia senserunt magnitudinem brachii ejus; hinc etiam tabuerunt habitatores Chanaan, id est </span><span class="fk">mutabiles</span><span class="ft"> et </span><span class="fk">mobiles, </span><span class="ft"> cum viderunt moveri regna sua, et alligari fortem. Veniat ergo super eos timor, et tremor: tremunt et timent dæmones crucem Christi, in qua triumphati sunt, et exuti principatus eorum et potestate. Timor ergo et tremor cadent super eos, cum in nobis signum crucis fideliter fixum viderint, et magnitudinem brachii quod Dominus expandit in cruce, sicut dicit Isa. LXV: </span><span class="fk">Tota die expandi manus meas ad populum non credentem, </span><span class="ft"> etc. Non te aliter timebunt, nec tremor tuus irruet super eos, nisi viderint in te crucem Christi, ut dicas: </span><span class="fk">Mihi autem absit gloriari, nisi in cruce Domini nostri Jesu Christi</span><span class="ft"> Gal. 6..</span></p>
  </aside>

  <aside id="FN142">
    <p class="f"><a class="notebackref" href="#EX15_15"><span class="notemark">***</span> 15:15</a> <span class="fk">Fiant immobiles quasi lapis, </span><span class="ft"> etc. ORIG. Fieri tanquam lapidem non est natura esse lapidem. Non enim fieret nisi quod non erat. Hoc propter illos diximus qui malæ naturæ Pharaonem vel Ægyptios dicunt fuisse, nec ex libertate arbitrii in hoc esse deductos; et qui creatorem Deum accusant, tanquam sævum, qui homines vertat in lapides: non dixit: Fiant tanquam lapides et tacuit, sed tempus statuit et mensuram dominationis, scili cet </span><span class="fk">donec pertranseat populus tuus. </span><span class="ft"> Prior populus qui fuit ante nos, factus est tanquam lapis durus et incredulus, non ut lapidis natura maneat, sed donec pertranseat populus quem Dominus acquisivit. Unde Rom. 11: </span><span class="fk">Cæcitas enim ex parte contigit in Isræl, donec plenitudo gentium intraret, et tunc Isræl salvus fieret; </span><span class="ft"> qui per incredulitatem factus est tanquam lapis, unde Matth. 3: </span><span class="fk">Potens est enim Deus de lapidibus istis suscitare filios Abrahæ. </span><span class="ft"> Sed cum creator sit omnium, quomodo acquisisse dicitur quod suum esse dubium non est? Dicitur enim in cantico Deuteronomii: </span><span class="fk">Nonne hic ipse Dominus Deus tuus, qui fecit et creavit te, et acquisivit te? </span><span class="ft"> Deut. 32. Videtur enim unusquisque illud acquirere quod non fuit suum. Unde hæretici de Salvatore dicunt quia non erant sui quos acquisivit: dato enim pretio mercatus est homines quos Creator fecerat, et certum esse aiunt unumquemque emere quod suum non est. Apostolus enim ait I Cor. 7: </span><span class="fk">Pretio empti estis. </span><span class="ft"> Sed audi Prophetam: </span><span class="fk">Peccatis vestris venundati estis, et pro iniquitatibus vestris dimisi matrem vestram</span><span class="ft"> Isa. 50.. Dei ergo creaturæ omnes sumus, sed peccatis suis quisque venditur, et a Creatore discedit. Dei ergo sumus, secundum quod ab eo creati sumus: effecti vero servi diaboli, secundum quod peccatis nostris venundati sumus. Veniens autem Christus redemit nos servientes diabolo, cui nos peccando vendidimus, et ita videtur suos recepisse, quos creavit; et alienos acquisisse, qui alienum dominum peccando acquisierant. Sed recte nos redemisse dicitur, qui pro pretio nostro sanguinem suum dedit. Sed quid tale ut nos mercaretur diabolus dedit? Homicidium pecunia diaboli est, ille enim ab initio homicida est: fecisti homicidium, diaboli pecuniam accepisti. Idem dicendum est de adulterio, sacrilegio, furto, falso testimonio et hujusmodi: hac pecunia enim emit et efficit sibi servos omnes qui de hujusmodi censu ejus quantumcunque susceperint.</span></p>
  </aside>

  <aside id="FN143">
    <p class="f"><a class="notebackref" href="#EX15_17"><span class="notemark">†††</span> 15:17</a> <span class="fk">Introduces eos et plantabis, </span><span class="ft"> etc. ORIG. Non vult nos Dominus in Ægypto plantare, nec in dejectis et humilibus locis, sed in monte hæreditatis suæ. De hac plantatione Propheta dicit psal. LXXIX: </span><span class="fk">Vineam de Ægypto transtulisti, ejecisti gentes et plantasti eam: dux itineris fuisti in conspectu ejus, et plantasti radices ejus, et replevit terram. Operuit montes umbra ejus, et arbusta ejus cedros Dei. </span><span class="ft"> Advertis quomodo plantat Deus et ubi? Non plantat in vallibus, sed in montibus, in excelsis et in sublimibus locis. Quos enim educit de Ægypto, id est sæculo ad fidem, non vult iterum in humilibus locare, sed conversationem eorum sublimem esse, et in montibus habitare et in excelsis, non per terram repere. Non ultra vult vineam suam in humili dejectos habere fructus, sed palmites sursum duci, in alto locari, traduces fieri: et traduces non in humilibus arboribus, sed in excelsis et in altissimis cedris Dei, prophetis scilicet et apostolis: quibus si nos adjungamur, vitis quam transtulit Deus de Ægypto, et per ramos eorum nostri palmites diffundantur, et ipsis innexi traduces efficiamur charitatis ad invicem vinculis nexi, fructum plurimum afferemus. </span><span class="fk">Nam omnis arbor quæ non facit fructum bonum excidetur et in ignem mittetur</span><span class="ft"> Matth. 3.. </span><span class="fk">Firmissimo habitaculo tuo, </span><span class="ft"> etc. ORIG. In præparata habitatione quam præparasti, Domine. Vide clementis bonitatem Domini: non vult te inducere ad laborem, non vult ut ipse facias tibi habitaculum; jam te ad præparatam inducet habitationem. Unde Joan. 4: </span><span class="fk">Alii laboraverunt, et vos in labores eorum introistis. </span><span class="fk">Sanctuarium tuum, </span><span class="ft"> etc. ORIG. </span><span class="fk">Sanctimonium tuum, Domine, </span><span class="ft"> etc. Sanctimonium dicitur tabernaculum Dei, vel templum, eo quod sanctificat accedentes. Hebr. IX hoc non dicitur manu hominum factum, sed manu Dei: propter te ergo Deus et plantat et ædificat; agricola efficitur et structor, ne tibi aliquid desit. Unde Apostolus I Cor. 3: </span><span class="fk">Dei agricultura, Dei ædificatio estis. </span><span class="ft"> Quid est ergo hoc sanctimonium non manu hominum, sed Dei præparatum. Prov. 9: </span><span class="fk">Sapientia ædificavit sibi domum, </span><span class="ft"> id est, carnem Christi, non manu hominis, id est, non opere humano: templum carnis ædificatur in Virgine, sed lapis sine manibus excisus crevit, et factus est mons magnus Dan. 2.: hoc est sanctimonium carnis assumptæ, et sine manibus et sine opere hominum de monte humanæ naturæ et substantia carnis excisum.</span></p>
  </aside>

  <aside id="FN144">
    <p class="f"><a class="notebackref" href="#EX15_18"><span class="notemark">‡‡‡</span> 15:18</a> <span class="fk">Dominus regnabit, </span><span class="ft"> etc. ORIG. </span><span class="fk">Domine, qui regnas in sæculum et in sæculum et adhuc. </span><span class="ft"> Quoties dicitur </span><span class="fk">in sæculum, </span><span class="ft"> longitudo quidem temporis, sed esse aliquis finis indicatur; et si in aliud sæculum dicitur, aliquid longius indicatur, sed tamen finis ponitur: et quoties sæcula sæculorum nominantur, fortasse, licet ignotus nobis, tamen a Deo statutus aliquis terminus indicatur. Quod vero hic addidit </span><span class="fk">et adhuc, </span><span class="ft"> nullum sensum termini alicujus aut finem relinquit: quodcunque enim cogitaveris, in quo finem putes consistere, semper dicit tibi sermo propheticus, </span><span class="fk">et adhuc; </span><span class="ft"> velut si tibi dicat, Putas in sæculum sæculi Dominum regnaturum, et adhuc putas in sæcula sæculorum: et adhuc, et quodcunque dixeris de regni ejus spatiis, semper dicit tibi propheta, </span><span class="fk">et adhuc. </span></p>
  </aside>

  <aside id="FN145">
    <p class="f"><a class="notebackref" href="#EX15_19"><span class="notemark">§§§</span> 15:19</a> <span class="fk">Filii autem Isræl, </span><span class="ft"> etc. ORIG. Et tu si </span><span class="fk">filius es Isræl, potes ambulare per siccum in medio maris. </span><span class="ft"> Si fueris in medio nationis pravæ et perversæ, sicut lumen solis in medio peccatorum incedens, non te infundet humor peccati, et per hunc mundum transeuntem nulla libidinis unda resperget, nullus cupiditatis æstus verberabit. Qui Ægyptus est, et sequitur Pharaonem, vitiorum fluctibus mergitur. Qui vero sequitur Christum, et sicut ille ambulavit, ambulat, aqua ei fit murus dextra lævaque. Ipse autem media via incedit, per siccum non declinat ad dexteram neque ad sinistram, usquequo exeat ad libertatem, et hymnum victoriæ Domino canat dicens: </span><span class="fk">Cantemus Domino, </span><span class="ft"> etc.</span></p>
  </aside>

  <aside id="FN146">
    <p class="f"><a class="notebackref" href="#EX15_20"><span class="notemark">*</span> 15:20</a> <span class="fk">Tympanum. </span><span class="ft"> STRAB. Secundum Hieronymum est genus tubæ in summo habens stipulam vel fistulam; per quam vocem reddit sonoram. Chorus, secundum eumdem, pellis simplex cum duabus cicutis; per alteram inspiratur, per alteram sonum reddit: per utrumque ergo angusta intelligentia veteris legis designatur. Quam enim breve sit et minimum inde ostenditur, quia manu mulieris portatur. Secundum Cassiodorum tympanum est pellis extensa inter duo ligna: per quod maceratio carnis designatur. Chorus autem est multitudo simul canentium et dicitur chorus quasi coævorum cantus. Quod ergo in choro æqualiter omnes voces resonant, per eum charitas significatur, qua omnes in Christo unum sumus. Quicunque ergo Deo in jubilum laudes reddit, in choro, hoc est in charitate, hoc agat, et in tympano, id est in mortificatione carnis. Unde psal. CL: </span><span class="fk">Laudate eum in tympano et choro, </span><span class="ft"> etc.</span></p>
  </aside>

  <aside id="FN147">
    <p class="f"><a class="notebackref" href="#EX15_22"><span class="notemark">†</span> 15:22</a> <span class="fk">Tulit autem Moses Isræl, </span><span class="ft"> etc. Baptizati per mundum quasi per desertum post transitum maris Rubri ducuntur, nondum habentes promissam patriam, sed sperantes et exspectantes per patientiam, dum laboriosa et periculosa tentatione fatigantur. Sed ne revertantur corde in Ægyptum, nec ibi Christus deserit: nam et illa columna non recedit.</span></p>
  </aside>

  <aside id="FN148">
    <p class="f"><a class="notebackref" href="#EX15_23"><span class="notemark">‡</span> 15:23</a> <span class="fk">Et venerunt, </span><span class="ft"> etc. ORIG., hom. 6 in Exod. Post transitum maris Rubri, post choros et tympana, post triumphales hymnos, venitur ad Mara, </span><span class="fk">aquam</span><span class="ft"> scilicet </span><span class="fk">amaram, </span><span class="ft"> quam populus bibere non poterat; venitur ad periculum sitis. Sed clamavit Moses ad Dominum, et ostendit ei lignum, quo dulcis facta est aqua, et ibi posuit Deus illi justitias et judicium; ubi scilicet amaritudo, ubi sitis, et, quod gravius est, in abundantia aquarum, alius non erat locus dignior et aptior. Præterea quod dicit, </span><span class="fk">ostendit illi lignum Deus, </span><span class="ft"> et misit illud in aquam, et facta est dulcis, quasi non posset sine ligno aquam facere dulcere Deus, aut Moses lignum nesciret. Sed si lex secundum litteram accipiatur, amara est et ipsa Mara. Quid enim tam amarum quam ut puer octavo die circumcisionis vulnus accipiat, et rigorem ferri tenera patiatur infantia? Amarum est enim poculum legis, populus Dei, non qui in Mose baptizatus est in nube et in mari, sed qui in spiritu et aqua non possit bibere et gustare, nec hostiarum ferre amaritudinem, nec sabbati observantiam. Sed si Deus ostendat lignum quod mittatur in hanc amaritudinem, dulcis fit aqua legis et potabilis. Prov. 3: </span><span class="fk">Sapientia lignum vitæ est in omnibus amplectentibus eam. </span><span class="ft"> Si ergo lignum sapientiæ Christi missum fuerit in lege, ostendens quomodo debeat intelligi circumcisio, sabbatum, lex lepræ et hujusmodi, amaritudo legis vertitur in dulcedinem intelligentiæ spiritualis, ut populus bibere possit qui idola reliquit et ad Deum confugit. Si audiat legem de sacrificiis docentem, continuo refugit et bibere non potest. In hanc ergo amaritudinem, id est litteram legis, posuit Deus justitias et testimonia, velut scilicet in vasculo quodam sapientiæ suæ et scientiæ thesauros concludit [condidit]. Unde: </span><span class="fk">Habemus thesaurum istum in vasis fictilibus</span><span class="ft"> II Cor. 3.. Ut ergo possit hæc aqua bibi, ostendit Deus lignum quod mittatur in eam, ut qui biberit non moriatur, non sentiat amaritudinem. Si quis ergo sine ligno vitæ, id est, sine mysterio crucis, sine fide Christi, sine intelligentia spirituali biberit, amaritudine morietur. Unde: </span><span class="fk">Littera occidit, </span><span class="ft"> id est, aqua Mara, si bibatur non mutata et in dulcedinem versa.</span></p>
  </aside>

  <aside id="FN149">
    <p class="f"><a class="notebackref" href="#EX15_25"><span class="notemark">§</span> 15:25</a> <span class="fk">Qui ostendit ei, </span><span class="ft"> etc. AUG., Quæst. 57 in Exod. Genus ligni erat istam habens vim: an quolibet ligno facere poterat Deus, qui tanta mirabilia faciebat? Videtur tamen significare quod dictum est, </span><span class="fk">ostendit ei, </span><span class="ft"> tanquam jam tale esset; nisi forte locus erat ubi ligna omnino non inveniebantur, ut hoc ipsum esset divini adjutorii, quod ei Dominus lignum ostendit, ubi nullum erat, et per lignum aquas dulces fecit, præfigurans gloriam et gratiam crucis. Sed in tali etiam ligno quis nisi creator et demonstrator laudandus est. </span><span class="fk">Ibi constituit ei præcepta. </span><span class="ft"> ORIG., hom. 7 in Exod. Quare addidit: Postquam </span><span class="fk">posuit illi Deus justitias et judicia, ibi tentabat eum dicens: Si audieris vocem Domini Dei tui. </span><span class="ft"> Videtur exponere quare justificationes et judicia dedit, ut scilicet tentaret eos si audirent vocem Domini Dei, et mandata ejus custodirent. Nam quantum ad priorem populum, quid eis boni aut perfecti murmurantibus et contradicentibus mandaretur, qui paulo post, mirabilium Dei obliti, ad idola convertuntur? Dantur ergo præcepta in quibus tententur; unde: </span><span class="fk">Dedi vobis præcepta et justificationes non bonas in quibus non vivent</span><span class="ft"> Ezech. 20.. Tentati enim in præceptis non inveniuntur fideles, ideo inventum est eis mandatum esse ad mortem quod erat ad vitam. Idem enim, si servetur, vitam; si non servetur, mortem generat. Non servantibus ergo dicuntur mandata non bona, et in quibus non vivant. Sed admisto ligno crucis, in dulcedinem versa, et spiritualiter intellecta, et servata sunt mandata vitæ. </span><span class="fk">Cunctum languorem quem posui in Ægypto, non inducam super te. </span><span class="ft"> Videtur dicere quod si quis servet mandata nullam ægritudinem patiatur, id est nec febres, nec alios dolores corporeos. Sed omnino Job justissimus, et omni pietate plenus, a capite usque ad pedes repletur ulcere pessimo. Sed justi non habent illas infirmitates quas Ægyptii. Ægyptus est mundus: diligere ergo mundum et quæ in mundo sunt, Ægyptius languor est; observare menses, tempora, stellarum cursibus adhærere, servire carni, luxuriæ operam dare et deliciis vacare, Ægyptius languor est. </span><span class="fk">Venerunt autem, </span><span class="ft"> etc. ORIG., ibid. Non ante in Elim ducitur populus, ubi erant duodecim fontes aquarum, quibus nil inerat amaritudinis, sed amœnitas plurima ex densitate palmarum: sed prius ductus est ad aquas salsas et amaras, quibus per lignum a Domino monstratum dulcoratis, venitur ad fontes. Si historiam solam sequamur, non multum nos ædificat scire ad quem locum primo venerint, ad quem secundo. Primo autem ducitur populus ad litteram legis, a qua dum permanet in amaritudine sua, recedere non potest. Cum ergo per lignum vitæ fuerit indulcorata, et spiritualiter intellecta, de Veteri Testamento transit ad Novum, et ad duodecim apostolicos fontes, ubi reperiuntur arbores septuaginta palmarum. Non enim soli duodecim apostoli fidem Christi prædicaverunt, sed et alii septuaginta, per quos palmas victoriæ Christi mundus agnovit. Non sufficit ergo populo Dei aquam Mara bibere, quamvis indulcoratam per lignum vitæ; solum Vetus Testamentum non sufficit ad bibendum, veniendum est enim ad Novum, de quo sine scrupulo et difficultate potatur. Judæi etiam nunc apud Mara sunt, id est ad aquas amaras: nondum enim ostendit eis Deus lignum de quo dulcescunt, quia </span><span class="fk">nisi crediderint, non intelligent</span><span class="ft"> Isa. 7..</span></p>
  </aside>

  <aside id="FN150">
    <p class="f"><a class="notebackref" href="#EX16_2"><span class="notemark">*</span> 16:2</a> <span class="fk">Et murmuravit omnis congregatio Isræl, </span><span class="ft"> etc. ORIG., homil. 7 in Exod. O ingratus populus! desiderat Ægyptum, qui Ægyptios vidit exstinctos; et carnes Ægypti, qui Ægyptiorum carnes videt et piscibus datas et volatilibus! Murmurat adversus Mosen, imo Deum; sed primo ignoscitur, et secundo et fortassis tertio: sed si non desinant, sed persistant, audi quid sequitur, in libro Numerorum refertur Num. 21., et idem Apostolus retexit dicens I Cor. 10.: </span><span class="fk">Neque murmuraveritis, sicut quidam eorum murmuraverunt, et a serpentibus perierunt. Scripta sunt hæc propter nos, in quos fines sæculorum devenerunt. </span><span class="ft"> Sed si non desinimus murmurare et conqueri contra Deum, incurremus simile offensionis periculum vel exemplum. Cum enim de cœlesti intemperie, fructuum infecunditate, imbrium raritate, et de prosperitate aliorum et aliorum improsperitate causamur, contra Deum murmuramus. Sed hæc primo ignoscuntur, in persistentes graviter vindicantur, quia mittentur in eos serpentes, id est, immundis et veneficis spiritibus tradentur, qui occultis morsibus penetralia cordis depascantur. ORIG. Propter correctionem legentium indicatur populi peccatum: quia murmuraverit et ingratus fuerit beneficiis divinis, cum cœleste manna susceperit. Secundo mense, quinta decima die mensis, quod non sine ratione scriptum est. Recordare de legibus paschæ quæ dicta sunt Num. 9., et invenies ibi hoc esse tempus quod statuitur ad secundum pascha faciendum his qui immundi in anima fuerint, vel occupati negotiis peregrinis. Qui non fuerant immundi anima, vel non longe peregrinabantur, quarta decima die primi mensis fecerunt pascha; longe vero peregrini, et immundi, secundum pascha in hoc tempore faciunt, in quo manna de cœlo descendit. In die quo primum pascha fit, non descendit manna, sed in quo secundum: primum pascha populi Judaici est; secundum, nostrum. Nos enim fuimus in anima immundi, qui </span><span class="fk">colebamus idola; et peregrini, et longinqui fuimus, hospites et peregrini testamentorum Dei, </span><span class="ft"> etc. Eph. 2. Sed datur manna de cœlo, non in die quo primum pascha fit, sed quo secundum: </span><span class="fk">Panis enim qui de cœlo descendit</span><span class="ft"> Joan. 6. non venit ad illos qui primam solemnitatem celebrabant, sed ad nos, qui suscepimus secundam. </span><span class="fk">Etenim pascha nostrum immolatus est Christus, qui verus homo panis de cœlo descendit</span><span class="ft"> I Cor. 5. Videamus interim quid in hac die gestum monstretur: Quarta decima die mensis secundi murmuravit populus, etc.</span></p>
  </aside>

  <aside id="FN151">
    <p class="f"><a class="notebackref" href="#EX16_3"><span class="notemark">†</span> 16:3</a> <span class="fk">Sedebamus super ollas, </span><span class="ft"> etc. Greges ovium habebant et armenta boum, de quibus comedere poterant; sed desiderio piscium et avium, quibus Ægyptus abundat, æstuabant.</span></p>
  </aside>

  <aside id="FN152">
    <p class="f"><a class="notebackref" href="#EX16_4"><span class="notemark">‡</span> 16:4</a> <span class="fk">Ecce pluam, </span><span class="ft"> etc. ORIG., homil. 8 in Exod. Vellem primo super hanc scripturam cum Judæis habere sermonem, quibus credita sunt eloquia Dei, quid illis videatur de eo quod dicit: </span><span class="fk">Sex diebus continuis colligetis, die autem sexta duplum. </span><span class="ft"> Apparet ergo sextum diem nominari qui ante sabbatum ponitur; sabbatum autem septimus dies est. Quæro ergo qua die cœpit manna dari? et volo comparare Dominicam nostram cum sabbato Judæorum. Ex Scriptura enim apparet quia die Dominica primum datur manna, sex diebus continuis collectum; septima, quæ est sabbatum, cessatur. Quia ergo in die Dominica pluit Deus manna, et non in sabbato, intelligant Judæi jam tunc prælatam esse Dominicam nostram suo sabbato; et indicatum est quod non in ipso Dei gratia ad eos descenderit de cœlo, et panis cœlestis, qui est sermo Dei, ad eos non pervenerit; unde Ose. 3: </span><span class="fk">Diebus multis sedebunt filii Isræl sine rege, sine principe, sine hostia, sine sacrificio, sine sacerdote. </span><span class="ft"> In nostra autem Dominica semper Dominus pluit manna, id est cœlestia verba quæ nobis læta sunt. Illi infelices suspirant etiam manna sicut patres eorum, et non merentur accipere; non enim possunt manducare quod est minutum sicut semen coriandri, et candidum sicut pruina. Nihil enim in verbo Dei minutum, subtile et spirituale sentiunt, sed totum pingue et crassum. </span><span class="fk">Incrassatum est enim cor populi hujus. </span><span class="ft"> Interpretatio quoque nominis hujus hoc sonat. Manna enim interpretatur </span><span class="fk">Quid est hoc? </span><span class="ft"> Ipsa vis nominis ad discendum invitat, ut cum audis legem Dei recitari, inquiras semper et dicas doctoribus, </span><span class="fk">Quid est hoc? </span><span class="ft"> Tu ergo si vis manducare manna, et suscipere verbum Dei, scito minutum esse et valde subtile, sicut semen coriandri: habet enim aliquid oleris quo nutrire et recreare possit infirmos. </span><span class="fk">Infirmus enim olus manducat</span><span class="ft"> Rom. 14.. Habet enim aliquid et rigoris, et ideo ut pruina; candoris autem et dulcedinis plurimum. Quid est candidius, splendidius eruditione divina? quid dulcius, suavius eloquiis Dei, quæ sunt super mel et favum? </span><span class="fk">Panes. </span><span class="ft"> Manna scilicet: locutio est qua panis pro alimento ponitur; amat autem Scriptura pluraliter magis </span><span class="fk">panes</span><span class="ft"> quam singulariter dicere </span><span class="fk">panem. </span><span class="fk">Ut tentem. </span><span class="ft"> Tentatio ista probatio est, non ad peccatum seductio; nec ideo probantur, ut Deus non noverit: sed ipsos ipsis ostendit quo humiliores fiant ad petendum adjutorium et ad noscendam Dei gratiam.</span></p>
  </aside>

  <aside id="FN153">
    <p class="f"><a class="notebackref" href="#EX16_5"><span class="notemark">§</span> 16:5</a> <span class="fk">Die autem sexto, </span><span class="ft"> etc. ORIG., hom. 7. In die sexto duplum colligatur in repositione, quantum sufficiat etiam sabbato. Sexta dies, hæc vita in qua nunc sumus, unde in sex diebus fecit Deus hunc mundum; in hac ergo die tantum reponere debemus, quantum sufficiat in futuro. Si quid enim hic boni operis acquiras, si quid justitiæ, misericordiæ et pietatis recommendas, hoc tibi in futuro erit cibus. Qui enim acquirit hic decem talenta Luc. 19., ibi accipiet decem civitates, et </span><span class="fk">quæ seminaverit homo, hæc et metet</span><span class="ft"> Gal. 6.. Divites hujus sæculi ea recondunt quæ in hoc sæculo, imo cum hoc sæculo corrumpuntur: bona autem recondita permanent usque in crastinum. Scriptum est autem. </span><span class="fk">Qui infideles fuerunt, servaverunt de manna, et ebullierunt ex eo vermes et computruit; </span><span class="ft"> quod autem pro die sabbati reponebatur, permansit integrum. Et tu ergo si propter præsentem vitam et amorem sæculi thesaurizas, continuo vermes ebulliunt, de quibus dicitur Isa. LXVI: </span><span class="fk">Vermis eorum non moritur; </span><span class="ft"> hos generat avaritia et divitiarum cæca cupiditas his qui habent pecuniam, et videntes in necessitate fratres suos, claudunt viscera sua ab eis. Unde Apostolus I Tim. 6. præcipit </span><span class="fk">divitibus non sublime sapere, neque sperare in incerto divitiarum, </span><span class="ft"> etc.; nec aliunde fiunt vermes in nobis, nisi ex manna, id est verbo Dei. Unde Joan. 15: </span><span class="fk">Nisi venissem et locutus eis fuissem, </span><span class="ft"> etc. Post susceptum ergo verbum Dei si quis peccat, efficitur ipsum verbum vermis, qui ejus conscientiam semper fodiat et arcana pectoris rodat.</span></p>
  </aside>

  <aside id="FN154">
    <p class="f"><a class="notebackref" href="#EX16_6"><span class="notemark">**</span> 16:6</a> <span class="ft"> ORIG. </span><span class="fk">Vespere scietis, </span><span class="ft"> etc. </span><span class="fk">Ad vesperam scietis quia ego Dominus; mane autem videbitis majestatem Domini. </span><span class="ft"> Respondeant mihi Judæi quomodo ad vesperam cognoscitur Dominus, et mane videatur majestas ejus? Ubi agnitus est ad vesperam, et ejus majestas visa est mane? Sed non intelligitur hoc nisi in Evangelio Matth. 28., in quo vespere sabbati qui </span><span class="fk">lucescit in prima sabbati venit Maria Magdalene et altera Maria ad sepulcrum, et invenerunt lapidem revolutum a monumento, terræ motum factum, </span><span class="ft"> et monumenta aperta esse, et centurionem et custodes sepulcri dicentes: </span><span class="fk">Vere hic Filius Dei erat. </span><span class="ft"> Agnitus est in hac vespera Dominus, quia ipse Dominus erat: agnitus est in virtute resurrectionis, et mane gloria ejus visa est. Cum venissent aliæ mulieres prima sabbati valde mane, invenerunt angelos cum ingenti claritate sedentes ad sepulcrum, et dicentes: </span><span class="fk">Non est hic, sed surrexit a mortuis. Venite et videte locum, </span><span class="ft"> etc. Luc. 24. Visa est ergo majestas ejus mane, quia et per angelos resurrectio nuntiata est.</span></p>
  </aside>

  <aside id="FN155">
    <p class="f"><a class="notebackref" href="#EX16_7"><span class="notemark">††</span> 16:7</a> <span class="fk">Nos vero quid sumus, </span><span class="ft"> etc. AUG., quæst. 59 in Exod., tom. 3. Non tantum se valere quantum Deum voluerunt, etc., usque ad Spiritum sanctum Deum esse monstravit subjungens, Act. 5: </span><span class="fk">Non hominibus mentitus es, sed Deo. </span></p>
  </aside>

  <aside id="FN156">
    <p class="f"><a class="notebackref" href="#EX16_12"><span class="notemark">‡‡</span> 16:12</a> <span class="fk">Vespere comedetis carnes</span><span class="ft"> ORIG., ut surpra. Moraliter intelligere possumus quod unicuique nostrum mane est et initium diei, tempus quo primum illuminamur et ad lucem fidei accendimur. In hoc tempore carnes verbi non possumus edere, id est, perfectæ doctrinæ capaces nondum sumus; sed post longa exercitia, post profectum plurimum, cum jam proximi sumus ad vesperam, id est perfectionis fidem, tunc solidioris cibi capaces efficimur. Festinemus ergo manna suscipere, quod prout vult quisque saporem reddit in ore. Unde Matth. 9: </span><span class="fk">Fiat tibi secundum fidem tuam. </span><span class="ft"> Et tu ergo, si verbum Dei quod in Ecclesia prædicatur, tota fide et devotione suscipias, fiat tibi quodcunque desideras. Si tribularis, consolatur te, dicens: </span><span class="fk">Cor contritum et humiliatum Deus non spernit</span><span class="ft"> Psal. 50.; si lætaris pro spe futura, cumulat tibi gaudia, dicens: </span><span class="fk">Lætamini in Domino et exsultate, justi</span><span class="ft"> Psal. 31.; si iracundus es, dicit: </span><span class="fk">Desine ab ira, et derelinque indignationem</span><span class="ft"> Psal. 36.; si in doloribus sis, sanat te, dicens: </span><span class="fk">Dominus sanat languores tues omnes</span><span class="ft"> Matth. 4.; si paupertate consumeris, consolando dicit: </span><span class="fk">Dominus allevat de terra inopem, et de stercore erigit pauperem</span><span class="ft"> Psal. 112.. Si quis tamen infideliter suscipit, nec comedit, sed abscondit, vermes ex eo ebulliunt. Nec turberis si ad hoc ducitur verbum Dei, ut putetur fieri vermis; ipse enim ait: </span><span class="fk">Ego sum vermis, et non homo</span><span class="ft"> Psal. 21.. Sicut enim ipse est qui fit aliis in ruinam, aliis autem in resurrectionem Luc. 2.; ita et ipse est qui in manna fidelibus dulcedo mellis, infidelibus vermis efficitur. Ipse est enim sermo Dei qui iniquorum mentes arguit et correctionum spiculis conscientiam terebrat. Ipse est enim qui efficitur eis quibus aperit Scripturas ignis, qui dicunt: </span><span class="fk">Nonne cor nostrum ardens erat in nobis? </span><span class="ft"> etc. Luc. 24. Aliis ignis est, quibus cremat spinas de terra mala, id est, malas cogitationes in corde consumit; et ideo peccatoribus neque vermis arguens unquam moritur, neque ignis exurens exstinguitur: justis autem et fidelibus permanet dulcis et suavis. Unde dicitur psal. 33: </span><span class="fk">Gustate et videte, </span><span class="ft"> etc. ORIG., ubi supra. Alia littera: </span><span class="fk">Vespere manducabitis carnes, et mane replebimini panibus. </span><span class="ft"> Dicant Judæi quæ consequentia sit, ut vespere carnes sine panibus comedant, aut mane panes sine pulmento? quid in hoc divini muneris, quid temperamenti gratiæ cœlestis ostenditur? Hoc est, in quo agnoscere Deum possunt, qui carnes in vespera sine panibus comedunt, et majestatem Dei apparere dicunt, si rursum panes sine carnibus comedantur? servent sibi ista, his qui acquiescentes vobis, in coturnicibus putant agnosci Deum; nos autem, quibus in fine ad vesperam mundi Verbum est caro factum, in illa tantum carne agnosci dicimus Deum, quem suscepit ex Virgine: has enim Verbi Dei carnes neque mane neque meridie quis manducavit, sed ad vesperam: adventus enim Domini in carne ad vesperam factus est, sicut et Joannes dicit: </span><span class="fk">Pueri, novissima hora est</span><span class="ft"> I Joan. 2.</span></p>
  </aside>

  <aside id="FN157">
    <p class="f"><a class="notebackref" href="#EX16_14"><span class="notemark">§§</span> 16:14</a> <span class="fk">In similitudinem pruinæ super terram. </span><span class="ft"> Pruina Christum significat: manna enim Dominica die primum datum est, et Christus Dominica die resurrexit. </span><span class="fk">Tusum. </span><span class="ft"> Id est mundissimum. Sicut enim frumentum, vel milium, vel aliud tale in mortariolo pilo teritur et folliculis exuitur, sic corpus Christi per tribulationem passionis et pilo crucis mortalitate exutum est. Vel minutum manna subtilitas cœlestis doctrinæ, quæ pilo tunditur ut litteralis sensus exuatur.</span></p>
  </aside>

  <aside id="FN158">
    <p class="f"><a class="notebackref" href="#EX16_15"><span class="notemark">***</span> 16:15</a> <span class="fk">Man hu. </span><span class="ft"> GREG., lib. XXVII Moral., cap. 7. Quid per manna filiis Isræl desuper datum, nisi admiratio supernæ dulcedinis designatur? Dulcis enim cibus, qui de supernis accipitur; </span><span class="fk">man hu</span><span class="ft"> vocatur, quod interpretatur </span><span class="fk">Quid est hoc? </span><span class="ft"> quod dicimus quando cernimus quod nescientes admiramur. Supernum igitur manna anima percipit, cum per vocem compunctionis elevata novam speciem æternæ refectionis obstupescit, ut divina dulcedine repleta jure respondeat </span><span class="fk">Quid est hoc? </span><span class="ft"> quia dum ab infima cogitatione suspenditur, ea quæ de supernis conspicit et insolite miratur. Et cum per hanc vocem torporis nostri surditas rumpitur, vetustæ vitæ usus mutatur, ut anima, superno spiritu afflata, et in supremis appetat quod contempserat, et contemnat in infimis quod appetebat.</span></p>
  </aside>

  <aside id="FN159">
    <p class="f"><a class="notebackref" href="#EX16_16"><span class="notemark">†††</span> 16:16</a> <span class="fk">Juxta numerum animarum vestrarum, </span><span class="ft"> etc. AUG., locutio 78. Sæpe Scriptura homines animas appellat, a parte totum: non facile autem carnes pro hominibus, sed carnem; sicut psal. LV: </span><span class="fk">Non timebo quid faciat caro; </span><span class="ft"> quod apertius in psalmo eodem ait, </span><span class="fk">quid faciat mihi homo. </span><span class="ft"> Non autem diceret, secundum numerum carnium vestrarum, sicut dixit, </span><span class="fk">secundum numerum animarum vestrarum. </span></p>
  </aside>

  <aside id="FN160">
    <p class="f"><a class="notebackref" href="#EX16_18"><span class="notemark">‡‡‡</span> 16:18</a> <span class="fk">Juxta id quod edere poterant, </span><span class="ft"> etc. Quia in præsenti vita quilibet debet discere quantum potest, ne quid indiscussum relinquat, ne cum non possit, discere incipiat.</span></p>
  </aside>

  <aside id="FN161">
    <p class="f"><a class="notebackref" href="#EX16_20"><span class="notemark">§§§</span> 16:20</a> <span class="fk">Sed dimiserunt quidam ex eis usque mane, </span><span class="ft"> etc. Principium alterius vitæ, in qua non licebit vacare doctrinæ, sed manna computrescet, et vermibus scatebit, id est, pœnam eis æternam generabit.</span></p>
  </aside>

  <aside id="FN162">
    <p class="f"><a class="notebackref" href="#EX16_21"><span class="notemark">*</span> 16:21</a> <span class="fk">Cumque incaluisset sol, liquefiebat. </span><span class="ft"> Quia tunc omnis Scripturæ intellectus patebit, quia </span><span class="fk">nunc videmus per speculum in ænigmate, tunc autem videbimus facie ad faciem</span><span class="ft"> I Cor. 13..</span></p>
  </aside>

  <aside id="FN163">
    <p class="f"><a class="notebackref" href="#EX16_22"><span class="notemark">†</span> 16:22</a> <span class="fk">Cibos duplices. </span><span class="ft"> Necessaria scilicet animæ et corpori. Nam in septima, quæ mortuorum ætas intelligitur, scilicet nullus erit operandi locus.</span></p>
  </aside>

  <aside id="FN164">
    <p class="f"><a class="notebackref" href="#EX16_23"><span class="notemark">‡</span> 16:23</a> <span class="fk">Requies sabbati, </span><span class="ft"> etc. Audiendo verbum Dei et faciendo, vel bene vivendo et aliis misericordiam præstando. Quod reponebatur pro sabbato non corrumpebatur, quia bona pro futura requie facta, in futura vita manent integra. Alioquin ebulliebant vermes et computrescebat quod servabatur: qui enim propter præsentem vitam et amorem sæculi thesaurizant, illis ebullit vermis qui non morietur.</span></p>
  </aside>

  <aside id="FN165">
    <p class="f"><a class="notebackref" href="#EX16_33"><span class="notemark">§</span> 16:33</a> <span class="fk">Et repone coram, </span><span class="ft"> etc. AUG. quæst. 61 in Exod. Quæri potest ubi Aaron reponeret ante Dominum, quando nec ullum tabernaculum fuit, nec arca testamenti jam fuerat constituta. An forte de futuro, ideo dixit </span><span class="fk">repone, </span><span class="ft"> ut intelligatur tunc ante Dominum posse reponi, quando futura arca erat? An potius ante Dominum dictum est, quod fit ipsa devotione offerendi, in quocunque loco poneretur? Ubi enim non est Deus? Sed quod adjungit: </span><span class="fk">Et reposuit Aaron ante tabernaculum ad reservandum, </span><span class="ft"> priorem magis sensum asserit. Hoc enim modo Scriptura dixit per prolepsim, quod post factum est cum esse cœpit tabernaculum testimonii.</span></p>
  </aside>

  <aside id="FN166">
    <p class="f"><a class="notebackref" href="#EX16_35"><span class="notemark">**</span> 16:35</a> <span class="fk">Filii autem Isræl comederunt manna quadraginta annis, </span><span class="ft"> etc. AUG., ibid., quæst. 62. Alia littera: </span><span class="fk">Filii autem Isræl ederunt manna quadraginta annis, </span><span class="ft"> etc., usque ad noverat enim Deus quid desiderarent et ex quo genere carnis satiaret eos. </span><span class="fk">Comederunt manna quadraginta annis. </span><span class="ft"> Corpus Christi, scilicet Verbum Dei, quod percipimus nunc in ænigmate, tunc autem facie ad faciem I Cor. 13. </span><span class="fk">Donec venirent in terram habitabilem, </span><span class="ft"> etc. AUG., quæst. 63 in Exod., tom. 3. Alia littera: </span><span class="fk">Quousque venirent in partem Phœnicis. </span><span class="ft"> Per repetitionem exponit quam terram dixit habitari, etc., usque ad multarum enim terrarum, locorum, fluminum et urbium nomina certis causis mutavit antiquitas.</span></p>
  </aside>

  <aside id="FN167">
    <p class="f"><a class="notebackref" href="#EX17_1"><span class="notemark">*</span> 17:1</a> <span class="fk">Igitur profecta omnis multitudo filiorum Isræl, </span><span class="ft"> etc. ORIG., hom. 11 in Exod. Omnes qui volunt pie vivere in Christo persecutionem patiuntur, ab hostibus impugnantur: agensque iter hujus vitæ semper debet esse paratus et stare in castris. Unde profecta est omnis synagoga filiorum Isræl de deserto Sin secundum castra sua per verbum Dei. Est una quidem Synagoga Domini. sed in quatuor castris dividitur, qui describuntur in Numeris circa tabernaculum Domini postia. Armatus ergo in castris Domini militans ne implices te sæcularibus negotiis, et in castris Domini semper excubias agas, ut de te dicatur quia profectus es per verbum Domini de deserto Sin, et venis in Raphidim. Sin autem </span><span class="fk">tentatio</span><span class="ft"> interpretatur; Raphidim </span><span class="fk">sanitas judicii: </span><span class="ft"> qui bene exit de tentatione, venit ad sanitatem judicii. In die enim judicii sanus erit. Unde Apoc. 2: </span><span class="fk">Qui vicerit, dabo ei de ligno vitæ quod est in paradiso Dei mei. </span><span class="ft"> Venit ergo ad sanitatem judicii qui bene disponit sermones suos in judicio. </span><span class="fk">Sin. </span><span class="ft"> Hic specialiter Sin una mansio accipitur ex his quinque quæ fuerunt a mari Rubro usque ad montem Sina, quas Josephus nominatim describit. Generaliter enim omne desertum illud Sin vocatur sicut et Raphidim. </span><span class="fk">Castrametati sunt in Raphidim. </span><span class="ft"> HIERON. de Loc. Hebr., tom. 3. Est locus in deserto juxta montem Horeb. Sciendum est autem quod omnis eremus usque ad montem Sinai Sin vocatur, et ex tota provincia etiam locus unius mansionis nomen accepit, sicut et Moab tam urbis quam provinciæ nomen est. In hac solitudine quinque sunt mansiones, Zuph, et eremus Sin, Alus, Depheca, Raphidim. Unde bene dicitur quia </span><span class="fk">profecta est omnis multitudo filiorum Isræl de eremo Sin per mansiones suas juxta os Domini, et venerunt in Raphidim. </span><span class="ft"> Unde patet plures mansiones unius regionis vocabulo demonstrari.</span></p>
  </aside>

  <aside id="FN168">
    <p class="f"><a class="notebackref" href="#EX17_3"><span class="notemark">†</span> 17:3</a> <span class="fk">Sitivit ergo ibi populus, </span><span class="ft"> etc. ORIG., ubi supra. Alia littera: </span><span class="fk">Sitivit, </span><span class="ft"> inquit, </span><span class="fk">populus aquam, et murmurabat adversus Moysen. </span><span class="ft"> Suffecit dicere quia </span><span class="fk">sitivit, </span><span class="ft"> quid opus fuit addere </span><span class="fk">aquam? </span><span class="ft"> Non est superflua adjectio. Sunt ergo diversæ sites, et quisque habet propriam. Qui boni sunt, esuriunt et sitiunt justitiam Matth. 5.. Alii quoque dicunt: </span><span class="fk">Sitivit anima mea ad te, Deus</span><span class="ft"> Psal. 41.. Qui vero sunt peccatores patiuntur non sitim aquæ, non famem panis, sed audiendi verbum Dei. Sitivit ergo populus aquam, qui debuit sitire justitiam. Sed Deus eruditor infantium, magister insipientium, corrigit culpas et emendat errores, dicens ad Moysen ut sumat virgam, et percutiat petram, et educat aquas. Vult enim eos jam de petra bibere et proficere, et ad interiora mysteria venire. Murmuraverunt enim adversus Moysen, ideo jubet Dominus ut ostendat eis petram de qua bibant. Si quis enim est qui legens Moysen, murmurat adversus eum, et displicet ei lex secundum litteram, quia in multis non videtur habere consequentiam, ostendit ei Moyses petram, quæ est Christus, ut inde bibat et sitim reficiat. Sed hæc petra non dat aquas nisi percussa, percussa vero fontes producit: percussus enim Christus, et in cruce mactatus, Novi Testamenti fontes produxit. Unde Zach. 8: </span><span class="fk">Percutiam pastorem, et dispergentur oves gregis. </span><span class="ft"> Nisi enim fuisset percussus, et exisset sanguis et aqua de latere ejus, omnes sitim verbi Dei pateremur. Unde: </span><span class="fk">Bibebant autem de spiritali, consequente eos petra: petra autem erat Christus</span><span class="ft"> I Cor. 10.. ISID. Sitiens populus pro aqua murmuravit contra Moysen: ideo jubet Deus ut ostendat eis petrum ex qua bibant. Si quis autem legens Moysen murmurat adversus eum, et displicet ei littera legis, ostendit ei Moyses petram, quæ est Christus, et ducit ad ipsam, unde bibat et sitim reficiat.</span></p>
  </aside>

  <aside id="FN169">
    <p class="f"><a class="notebackref" href="#EX17_5"><span class="notemark">‡</span> 17:5</a> <span class="fk">Antecede populum, </span><span class="ft"> etc. Non solum Moyses ducit populum ad aquas, sed et seniores populi. Non enim sola lex Christum annuntiat, sed et prophetæ et patriarchæ et omnes majores natu. </span><span class="fk">Et virgam, </span><span class="ft"> etc. AUG., quæst. 64 in Exod. Aaron, non Moyses, legitur flumen virga percussisse. Moyses enim eadem virga mare divisit, non flumen. Quid ergo sibi vult: </span><span class="fk">Accipe virgam in qua percussisti flumen? </span><span class="ft"> An forte mare appellavit flumen? et quærendum est exemplum hujus locutionis? An quod Aaron fecit, Moysi potius attributum est, quia per Moysen jubebat Deus quæ faceret Aaron, et in hoc auctoritas, in illo ministerium? Unde: </span><span class="fk">Erit tibi ad populum, tu autem illi in his quæ ad Deum. </span></p>
  </aside>

  <aside id="FN170">
    <p class="f"><a class="notebackref" href="#EX17_6"><span class="notemark">§</span> 17:6</a> <span class="fk">Percutiesque petram. </span><span class="ft"> Christum, qui in cruce a Judæis percussus est: cui accessit virga, id est, lignum passionis, ut fidelibus remaneret aqua.</span></p>
  </aside>

  <aside id="FN171">
    <p class="f"><a class="notebackref" href="#EX17_8"><span class="notemark">**</span> 17:8</a> <span class="fk">Venit autem Amalec, </span><span class="ft"> etc. STRAB. Amalec fuit filius Ismæl, a quo Amalecitæ, qui et Ismælitæ sunt: ipsi sunt Saraceni. Interpretatur autem </span><span class="fk">bibens</span><span class="ft"> vel </span><span class="fk">lambens sanguinem, </span><span class="ft"> et significat diabolum, qui sanctos de Ægypto exeuntes, et ad terram promissionis tendentes, semper impugnat, et animarum sanguinem bibere desiderat. ORIG., hom. II in Exod. Describitur bellum cum Amalecitis factum. Antequam manducaret panem de cœlo, et biberet aquam de petra, non dicitur pugnasse populus; sed dicitur ad eum: </span><span class="fk">Dominus pugnabit pro vobis, et vos tacebitis. </span><span class="ft"> Est ergo quando Dominus pugnat pro nobis, nec permittit tentari supra id quod possumus, nec impares viribus sinit ad fortem venire congressum. Job quoque certamen tentationis suæ jam perfectus implevit; et tu ergo cum cœperis manducare manna, panem cœlestem verbi Dei, et bibere aquam de petra, cumque ad interiora doctrinæ spiritualis accesseris, exspecta pugnam, præpara te ad bellum.</span></p>
  </aside>

  <aside id="FN172">
    <p class="f"><a class="notebackref" href="#EX17_9"><span class="notemark">††</span> 17:9</a> <span class="fk">Dixitque Moyses ad Josue, </span><span class="ft"> etc. ORIG., ibid. Alia littera: </span><span class="fk">Dixit Moyses ad Jesum: Elige tibi viros, </span><span class="ft"> etc. Hucusque beati nominis Jesu nunquam facta est mentio. Hic primum vocavit Moyses Jesum, et dixit ei: </span><span class="fk">Elige viros tibi ipsi. </span><span class="ft"> Moyses vocat Jesum, lex invocat Christum, ut eligat sibi viros potentes de plebe: non poterat Moyses eligere, sed solus Jesus, qui ait Joan. 15: </span><span class="fk">Non vos me elegistis, sed ego vos elegi</span><span class="ft"> Matth. 12.. Ipse est electorum dux et potentium princeps. Ipse confligit cum Amalec. Ipse enim intrat in domum fortis, et alligat fortem, et vasa ejus diripit. </span><span class="fk">Ego stabo in vertice collis. </span><span class="ft"> ORIG., ubi supra. Ascendit, inquit, Moyses non in verticem montis, sed in verticem collis. Servabatur enim ei tunc ascendere in verticem montis cum ascensurus erat Jesus, et cum ipso Moyses et Elias, et ibi transformandus in gloria. Nunc ergo velut nondum glorificatus de transformatione Jesu, non ascendit in verticem montis, sed in verticem collis. Et cum elevaret Moyses manus, superabat Isræl. Moyses elevat manus, non extendit; Jesus, qui totum mundum, exaltatus in cruce, complexus est, dicit: </span><span class="fk">Extendi manus ad populum non credentem</span><span class="ft"> Isa. 65.. Elevare manus, hoc est actus levare ad Deum, ut non habeat actus dejectos et humi jacentes, sed Deo placitos et ad cœlum erectos. Elevat ergo manus qui thesaurizat in cœlo. Ubi enim thesaurus, ibi oculus, ibi manus. Elevat manus qui dicit: </span><span class="fk">Elevatio manuum mearum sacrificium vespertinum</span><span class="ft"> Psal. 140.. Si ergo eleventur actus nostri, vincitur Amalec: unde Isa. 35: </span><span class="fk">Remissas manus et genua debilia erigite. </span><span class="ft"> Si servat populus legem, elevat Moyses manus, et adversarius vincitur. Si non servat legem, invalescit Amalec. Quia igitur nobis pugna est adversus principes et potestates mundi hujus rectores tenebrarum, si vis vincere, eleva manus, id est, actus, conversatio tua non sit in terris, sed in cœlis. Eleva et tu manus in cœlum ad Deum, imple mandatum Apostoli: </span><span class="fk">Sine intermissione orate</span><span class="ft"> I Thess. 5.; et tunc fiet quod scriptum est, quia sicut ablingit vitulus in campis herbam virentem, ita ablinget populus hic populum qui super terram est; ubi inducitur quia populus Dei non tam manum et armis quam voce et lingua pugnabat, et oratione inimicos prosternebat. Eleva ergo actus, insta orationi: hæc Christiani pugna est, quæ superat inimicum. Puto autem per hanc figuram duos populos significari, quorum unus ex gentibus elevat manus Moysi, et in sublime tollit ea quæ scripsit et intelligentiam eorum, ut sic vincat; alius vero, id est, Judaicus populus, non elevat manus Moysi a terra, nec altum aliquid nec sublime in eo intelligit, et sic ab adversariis vincitur. </span><span class="fk">Habens virgam Dei, </span><span class="ft"> etc. AUG., quæst. 65. Nunc virga Dei dicitur, quæ primum dicta est Aaron, postea dicitur Moysi. Sicut dicitur spiritus Eliæ qui est Spiritus Dei, cujus particeps Elias dicitur; et Dei justitia, quæ nostra est. Unde: ignorantes Dei justitiam, volentes suam statuere Rom. 10., id est, tanquam a se sibi præparatam.</span></p>
  </aside>

  <aside id="FN173">
    <p class="f"><a class="notebackref" href="#EX17_11"><span class="notemark">‡‡</span> 17:11</a> <span class="fk">Cumque levaret Moyses manus, </span><span class="ft"> etc. STRAB. Quia cum lex mystice intelligitur, passio Christi spiritualiter pensatur, diabolus vincitur et fugatur. Cum autem remittuntur manus, id est, præcepta legis minus studiose exercentur, hostis victor insequitur.</span></p>
  </aside>

  <aside id="FN174">
    <p class="f"><a class="notebackref" href="#EX17_12"><span class="notemark">§§</span> 17:12</a> <span class="fk">Sumentes igitur lapidem, </span><span class="ft"> etc. GREG., homil. 33 in Evang. Moyses sedit in lapide, etc., usque ad quos etiam juste illa damnat, ipse misericorditer liberat.</span></p>
  </aside>

  <aside id="FN175">
    <p class="f"><a class="notebackref" href="#EX17_14"><span class="notemark">***</span> 17:14</a> <span class="fk">Delebo enim, </span><span class="ft"> etc. RAB. In hoc significat quod omnipotens Deus per legem quam significat Moyses, et de Christo pronuntiat deleat memoriam spiritualium hostium. Unde psal. 19: </span><span class="fk">Periit memoria eorum cum sonitu. </span></p>
  </aside>

  <aside id="FN176">
    <p class="f"><a class="notebackref" href="#EX17_15"><span class="notemark">†††</span> 17:15</a> <span class="fk">Ædificavitque Moyses altare, </span><span class="ft"> etc. Omnes diaboli victores in cordibus suis debent aras fidei ædificare, in qua spirituales hostias offerant.</span></p>
  </aside>

  <aside id="FN177">
    <p class="f"><a class="notebackref" href="#EX18_1"><span class="notemark">*</span> 18:1</a> <span class="fk">Cumque audisset Jethro, </span><span class="ft"> etc. Quod Moyses liberaturus filios Isræl dimisit uxorem et filios, quos postea in deserto recepit, significat quia prædicatores cum mittuntur ad opus prædicationis, debent se a sollicitudine temporali exonustare: cum vero postea ad episcopatum vel ad aliam dignitatem assumuntur, tunc pro sibi subjectis sollicitudinem tam in spiritualibus quam temporalibus gerere debent.</span></p>
  </aside>

  <aside id="FN178">
    <p class="f"><a class="notebackref" href="#EX18_5"><span class="notemark">†</span> 18:5</a> <span class="fk">Venit ergo Jethro, </span><span class="ft"> etc. ORIG., hom. 11 in Exod. Alia littera: </span><span class="fk">Post hæc venit ad montem Dei Moyses, et Jethro sibi occurrenti exiit obviam de castris, nec duxit eum ad montem Dei, sed ad tabernaculum suum. </span><span class="ft"> Non enim poterat sacerdos Madian ascendere in montem Dei, sed nec in Ægyptum descendere, nec uxor Moysi, sed nunc ad eum venit cum filiis. Non enim poterat descendere in Ægyptum, et subire agones Ægyptiorum, nisi athleta probabilis, et qui in agone contendens ab omnibus se abstinet. Moyses, quia magnus et potens athleta, descendit in Ægyptum ad agones et exercitia virtutum; Abraham et Jacob quoque, qui ipso nomine athleta est, cum descendisset in Ægyptum, factus est sicut stellæ cœli in multitudine. Aliis in contrarium cedit descendisse in Ægyptum. Scio Hieroboam fugientem a Salomone descendisse in Ægyptum, et scidisse et corrupisse populum Dei; quia descendens in Ægyptum accepit a Susachim rege uxorem Tethimenem uxoris ejus sororem.</span></p>
  </aside>

  <aside id="FN179">
    <p class="f"><a class="notebackref" href="#EX18_12"><span class="notemark">‡</span> 18:12</a> <span class="fk">Obtulit ergo Jethro, </span><span class="ft"> etc. AUG. in Locutionibus, locut. 85. </span><span class="fk">Et sumpsit Jethro socer Moysi holocausta, </span><span class="ft"> etc. </span><span class="fk">Sumpsit</span><span class="ft"> pro </span><span class="fk">obtulit, </span><span class="ft"> posuit: an forte sensus est, non locutio, ut ea sumpsisse intelligatur obtulisse; quamvis Moyses non legatur sacrificasse, nec Aaron, nec quisquam Hebræorum qui educti sunt de terra Ægypti: sed tamen superius dictum est quod altare constituit Moyses. Jethro autem legimus sacerdotem fuisse Madian, id est gentis Madian. Mirum est autem si ad ejus adventum cœpit sacrificare Moyses, et non potius ipse qui sacerdos erat. </span><span class="fk">Veneruntque, </span><span class="ft"> etc. ORIG., ubi supra. Alia littera: </span><span class="fk">Venerunt, </span><span class="ft"> inquit, </span><span class="fk">presbyteri Aaron, et omnis Isræl manducare panem cum socero Moysi in conspectu Dei. </span><span class="ft"> Non omnes manducant panem in conspectu Dei, sed qui presbyteri sunt, qui seniores, id est, qui perfecti sunt, in meritis probati, qui sive manducant, sive bibunt, ad gloriam Dei faciunt. Omne ergo quod faciunt sancti, in conspectu Dei faciunt: peccator a conspectu Dei fugit. Adam postquam peccavit, fugit a conspectu Domini, et interrogatus respondit: </span><span class="fk">Audivi, Domine, vocem tuam, et abscondi me, quia eram nudus</span><span class="ft"> Gen. 3.. Cain exivit a facie Domini, quia indignus erat conspectu Domini. Propterea qui pleniorem scientiam Dei accipiunt, si malum faciunt, coram Deo faciunt. Unde psal. 1: </span><span class="fk">Tibi soli peccavi, </span><span class="ft"> etc. Qui malum coram Deo facit, continuo pœnitet, et dicit, </span><span class="fk">Peccavi. </span><span class="ft"> Qui discedit a conspectu Dei, nescit converti et peccatum pœnitendo purgare. Hoc ergo interest inter malum coram Deo facere, et a conspectu Dei discedere. ORIG. Non frustra venit Jethro ad Moysen, nec frustra manducavit panem cum senioribus populi in conspectu Dei; dat Moysi consilium probabile et utile, ut eligat viros, et constituat principes populi Deum colentes, potentes et odientes superbiam. Tales enim oportet esse qui superbi non sint, et superbiam oderint; id est, ut non solum ipsi absque vitio sint, sed in malis oderint vitia: non homines dico, sed vitia. </span><span class="fk">Coram Deo, </span><span class="ft"> etc. AUG., quæst. 66. Quæritur ubi, quandoquidem nec tabernaculum fuit, nec arca testamenti, quæ postea sunt instituta? neque hoc de futuro dictum accipere possumus, sicut dictum est de manna, quod positum est in vase, scilicet aureo. Ergo id ante Deum debemus accipere factum, quod in honorem Domini factum est.</span></p>
  </aside>

  <aside id="FN180">
    <p class="f"><a class="notebackref" href="#EX18_16"><span class="notemark">§</span> 18:16</a> <span class="fk">Ostendam præcepta, </span><span class="ft"> etc. ID., quæst. 67. Quæri potest quomodo hic Moyses dixit, etc., usque ad juste judicare non posset.</span></p>
  </aside>

  <aside id="FN181">
    <p class="f"><a class="notebackref" href="#EX18_19"><span class="notemark">**</span> 18:19</a> <span class="fk">Sed audi verba mea, </span><span class="ft"> etc. ID., quæst. 68. Prima quæstio est cur Deus famulum suum, etc., usque ad quo fit tanto plenior quanto in superna et æterna liberius extenditur. </span><span class="fk">Esto tu populo, </span><span class="ft"> etc. ID., quæst. 69. Quod vero adjungit, etc., usque ad sed unde hoc probari possit ignoro.</span></p>
  </aside>

  <aside id="FN182">
    <p class="f"><a class="notebackref" href="#EX18_21"><span class="notemark">††</span> 18:21</a> <span class="fk">Provide autem, </span><span class="ft"> etc. Ad custodiam humilitatis ab alienigena instruitur, ne, qui tot arcana Dei ab ipso Deo discebat, extolleretur, et putaret se humano consilio non egere. Præfigurabatur etiam quod doctrina gentium Judæorum scientiam et superbiam superaret; et quæ in lege deerant, fideles ex gentibus complenda suggererent, et spiritualem intellectum ad legem Dei afferrent. Sciebat quoque Moyses quia hunc populum lex audiret, et faceret quæcunque diceret, legis quoque diminutio suggerente Evangelio fieret. </span><span class="fk">Et constitue, </span><span class="ft"> etc. ORIG., hom. 11. Ordinabis, inquit, eos tribunos et centuriones, et indicabunt populum omni hora, verumtamen, quod gravius fuerit referent ad te. Audient principes populi et presbyteri plebis, qui debent omni hora populum judicare, semper et sine intermissione sedere in judicio, dirimere lites, et reconciliare dissidentes, in gratiam revocare discordes. Discat unusquisque ex Scripturis sanctis officium suum. Moyses, inquit, ut sit in his quæ ad Deum sunt, et verbum Dei edisserat populis. Cæteri vero principes, quos appellavit tribunos, quia tribui præsunt, vel centuriones, vel quinquagenarii qui præsunt minoribus judiciis, quæ ad singulos pertinent dirimentes. Quam figuram etiam in futuro sæculo servandam puto. Unde Matth. 19: </span><span class="fk">Cum sederit filius hominis super thronum majestatis suæ, sedebitis et vos super sedes duodecim, </span><span class="ft"> etc. Vides ergo quia non solum Dominus judicat, cui omne judicium dedit Pater Joan. 5., sed constituit principes qui judicent de minoribus causis; verbum autem quod gravius fuerit, referant ad ipsum. Ideo dicit Dominus de quodam, Matth. 5: </span><span class="fk">Quia reus erit concilii; </span><span class="ft"> de alio autem, Matth. 12: </span><span class="fk">Reus erit gehennæ ignis. </span><span class="ft"> Sed et de omni verbo otioso dicuntur reddere rationem. Et ideo non dixit quia Deo præstabimus rationem, sicut de perjurio. </span><span class="fk">Reddes autem Domino juramenta tua. </span><span class="ft"> Matth. 12: </span><span class="fk">Regina</span><span class="ft"> quoque </span><span class="fk">austri surget in judicio cum viris generationis hujus, et condemnabit eam. </span><span class="ft"> Ecce aliud genus judicii, Matth. 13: </span><span class="fk">Qui habet aures audiendi, audiat: </span><span class="ft"> hæc enim omnia umbra sunt cœlestium et imago futurorum. IDEM. Sicut scriptum est Eccle. 1: </span><span class="fk">Non satiabitur oculus visu, nec auris auditu, </span><span class="ft"> nec nos satiari possumus considerando quæ scripta sunt, quibus nos ædificet, quantis nos modis instruat. Cum enim conspicio quod Moyses propheta Deo plenus, cui Deus facie ad faciem loquebatur Exod. 33., consilium accepit a Jethro socero sacerdote Madian, admiratione nimia obstupesco. Audivit enim Moyses vocem soceri sui, et fecit quæcunque dixit ei. Non dixit, Quia Deus mihi loquitur quid agere debeam, quomodo ab homine consilium accipiam, et ab homine gentili, alieno a populo Dei? et non quis dicat, sed quid dicatur auscultat. Nos ergo si invenimus aliquid sapienter a gentilibus dictum, non cum auctoris nomine spernamus et dicta; nec quia legem Dei tenemus, convenit nobis tumere superbia et spernere prudentium verba; sed omnia probantes, quod bonum est teneamus. Qui autem hodie populis præsunt, non dico si jam eis aliqua a Deo revelata sunt: sed si in scientia legis aliquid meriti habent, consilium dedignantur inferioris, etiam sacerdotis, nedum laici, nedum gentilis: sed Moyses, qui erat mansuetus super omnes homines Num. 12., accepti consilium inferioris, ut principibus daret formam humilitatis, et signaret imaginem futuri sacramenti. Sciebat quandoque futurum ut gentiles bonum consilium proferrent, apud Moysen bonum et spiritualem intellectum afferentes ad legem, et audiret eos lex faciens omnia quæ dicerent. Non enim potest facere lex sicut Judæi dicunt, quia infirmatur lex in carne, id est in littera, et nihil potest secundum litteram. Nihil enim ad perfectum adduxit lex Hebr. 7.. Secundum hoc autem consilium quod nos afferimus ad legem, possunt omnia spiritualiter fieri, et sacrificia offerri, quæ modo carnaliter non possunt; potest lex lepræ spiritualiter servari. Sicut ergo intelligimus, sentimus et consilium damus, omnia facit lex: secundum litteram vero non omnia, sed pauca.</span></p>
  </aside>

  <aside id="FN183">
    <p class="f"><a class="notebackref" href="#EX18_24"><span class="notemark">‡‡</span> 18:24</a> <span class="fk">Moyses fecit omnia quæ ille suggesserat, </span><span class="ft"> etc. Vir Deo familiaris, sapientissimus, non crubescens a minori et gentili doceri, formam doctoribus præbuit, ne a quibuslibet erubescant erudiri.</span></p>
  </aside>

  <aside id="FN184">
    <p class="f"><a class="notebackref" href="#EX18_26"><span class="notemark">§§</span> 18:26</a> <span class="fk">Quidquid autem gravius erat, </span><span class="ft"> etc. AUG., loc. 88. Alii: </span><span class="fk">Verbum autem grave referebant super Moysen: </span><span class="ft"> sic enim habet Græcus sermo, quod Latini interpretati sunt, </span><span class="fk">ad Moysen. </span><span class="ft"> Illa sane locutione ipsa etiam cura figuratur, qua dictum est </span><span class="fk">super Moysen, </span><span class="ft"> velut onus significatur ei impositum. </span><span class="fk">Verbum</span><span class="ft"> autem </span><span class="fk">grave</span><span class="ft"> dictum est pro quæstione gravi.</span></p>
  </aside>

  <aside id="FN185">
    <p class="f"><a class="notebackref" href="#EX19_1"><span class="notemark">*</span> 19:1</a> <span class="fk">Mense tertio, </span><span class="ft"> etc. ORIG. Alia littera: </span><span class="fk">Mensis autem tertii exitus filiorum Isræl de terra Ægypti: hac die venerunt in eremum Sina, et profecti sunt ex Raphidim, et venerunt in eremum Sina, et applicuit ibi Isræl contra montem. Et Moyses ascendit in montem Dei, et vocavit eum Dominus de monte dicens: Hæc dices domui Jacob, et nuntiabis filiis Isræl, </span><span class="ft"> etc. Et paulo post: </span><span class="fk">Descende et contestare populo, et purificabis illos hodie et cras, et lavent vestimenta sua, et sint parati in diem tertiam. Tertia enim die descendet Dominus in montem Sina coram omni populo. </span><span class="ft"> Hoc die reperitur dari lex, quæ in tabulis lapideis scripta est digito Dei, sicut sequentia docent. Dies autem iste tertius apparet tertii mensis ab exitu filiorum Isræl de Ægypto; ex quo die pascha fecerunt, id est, agnum immolaverunt et ederunt, qui fuit quartus decimus primi mensis, usque ad istum quo lex datur, dies quinquaginta numerantur, septemdecim scilicet primi mensis, reliqui ab ipso quarto decimo. Deinde omnes triginta secundi mensis, qui fiunt quadraginta septem et tertius tertii mensis qui a solemnitate occisi agni quinquagesimus est; ac per hoc in ista umbra futuri secundum agni immolati diem festum; quia quinquagesimo die lex data est, scripta digito Dei. Ita in ipsa veritate Novi Testamenti a festivitate immolati Agni Jesu Christi quinquaginta dies numerantur, ubi Spiritus sanctus de altissimis datus sit, qui est digitus Dei. </span><span class="fk">In die hac, </span><span class="ft"> etc. Quadragesima scilicet septima die postquam egressi sunt de Ægypto, prima die, scilicet Junii, pervenerunt ad montem Sina, ibique peractis duobus diebus quibus sanctificati sunt, tertio, id est quinquagesimo, legem acceperunt: et hæc est Pentecostes. RAB. In Sina una mansio fuit, sed inter omnes maxima. Ibi enim lex accepta, tabernaculum erectum. Ibi Exodus et maxima pars Levitici omnesque libri legis pene conscripti sunt.</span></p>
  </aside>

  <aside id="FN186">
    <p class="f"><a class="notebackref" href="#EX19_3"><span class="notemark">†</span> 19:3</a> <span class="fk">Moyses autem, </span><span class="ft"> etc. GREG., lib. VI Moral., cap. 27. Alia littera: </span><span class="fk">Moyses autem ascendit in montem, et Dominus descendit ad eum. </span><span class="ft"> Mons altitudo contemplationis est, in quem ascendimus, ut ad ea quæ ultra infirmitatem nostram sunt intuendo sublevemur. Sed Dominus descendit, quia, sanctis multum proficientibus, parvum aliquid de se aperit.</span></p>
  </aside>

  <aside id="FN187">
    <p class="f"><a class="notebackref" href="#EX19_4"><span class="notemark">‡</span> 19:4</a> <span class="fk">Alas aquilarum. </span><span class="ft"> Vocat doctrinas duorum Testamentorum, quæ nos ab infimis ad cœlestia portant.</span></p>
  </aside>

  <aside id="FN188">
    <p class="f"><a class="notebackref" href="#EX19_6"><span class="notemark">§</span> 19:6</a> <span class="fk">Eritis mihi in regnum sacerdotale, </span><span class="ft"> etc. Membra scilicet summi sacerdotis in regnum cœlorum venturi.</span></p>
  </aside>

  <aside id="FN189">
    <p class="f"><a class="notebackref" href="#EX19_7"><span class="notemark">**</span> 19:7</a> <span class="fk">Exposuit omnes sermones, </span><span class="ft"> etc. GREG. Notandum quod lex non incautis vel nescientibus ingeritur: sed expositis præmiis quæ debentur servantibus, et beneficiis præteritis quæ jam experti sunt, et mirabilibus cum sponte se legi servandæ devoveant, lex petentibus datur: ut secundum promissionem suam, quasi voti rei, qui violaverint, judicentur, nec de violentia sibi illata causentur.</span></p>
  </aside>

  <aside id="FN190">
    <p class="f"><a class="notebackref" href="#EX19_10"><span class="notemark">††</span> 19:10</a> <span class="fk">Vade ad populum, </span><span class="ft"> etc. ORIG. </span><span class="fk">Descende et protestare populum, et purifica illum hodie et cras, et lavent vestimenta sua, et sint parati in diem tertium, </span><span class="ft"> etc. Qui vult venire ad verbum Dei, audiat quod præcipit Dominus: Sanctificatus venire debet et lotis vestibus. Si enim sordida attuleris vestimenta, dicetur tibi Matth. 22: </span><span class="fk">Amice, quomodo huc intrasti non habens vestem nuptialem? </span><span class="ft"> Nemo ergo potest audire verbum Dei, nisi prius sanctificatus, id est sanctus corpore et spiritu et lotis vestibus: ingressurus est enim paulo post ad cœnam nuptialem, manducaturus de carnibus agni, et potaturus poculum salutis. Nemo intrat ad cœnam hanc sordidis vestibus; unde Eccle. 9: </span><span class="fk">In omni tempore sint vestimenta tua munda. </span><span class="ft"> Lota sunt enim semel vestimenta tua gratia baptismatis. II Cor. 7: </span><span class="fk">Purificatus es corpore, mundatus ab omni inquinamento carnis et spiritus. </span><span class="ft"> Act. 11: </span><span class="fk">Quæ ergo Deus mundavit, tu immunda ne feceris. </span><span class="ft"> Audi sanctificationis genus: ne accesseris, inquit, ad mulierem hodie et crastino, ut die tertio audias verbum Dei; hoc est quod ait Apostolus I Cor. 7: </span><span class="fk">Bonum est homini mulierem non tangere, </span><span class="ft"> salvo tamen infirmis remedio nuptiali. I Cor. 7: </span><span class="fk">Sed quia tempus breve est, superest ut qui habent uxores, sint tanquam non habentes. </span><span class="fk">Sanctifica illos, </span><span class="ft"> etc. RAB. Qui ad conspectum Dei desiderat venire, sanctificet se fide et conversatione, et lavet vestimenta, id est opera hodie et cras, in præsenti scilicet et in futuro, ut ad gloriam resurrectionis perveniat, quam tertius dies insinuat.</span></p>
  </aside>

  <aside id="FN191">
    <p class="f"><a class="notebackref" href="#EX19_11"><span class="notemark">‡‡</span> 19:11</a> <span class="fk">In die enim tertia, </span><span class="ft"> etc. Hac die data est lex in tabulis lapideis scripta digito Dei, hic est tertius dies tertii mensis ab exitu filiorum Isræl de Ægypto. A die ergo quo pascha fecerunt, id est quarto decimo primi mensis, usquequo lex data est, quinquaginta dies numerantur, decem et septem scilicet primi mensis, reliqui a quarto decimo, et omnes triginta secundi, qui sunt quadraginta septem, et tertius tertii mensis, qui est ab occisione agni quinquagesimus: sicut a passione Christi, usquequo datur Spiritus sanctus, quinquaginta dies numerantur. digitus enim Dei Spiritum sanctum significat. ISID., Quæst. in Exod., cap. 28, tom. 5. Quinquagesimo die post pascha lex Moysi data est etc., usque ad vel quia veritatem legis infidelibus per caliginem dixit, </span><span class="fk">ut videntes non videant, et audientes nos intelligant</span><span class="ft"> Isa. 6..</span></p>
  </aside>

  <aside id="FN192">
    <p class="f"><a class="notebackref" href="#EX19_12"><span class="notemark">§§</span> 19:12</a> <span class="fk">Cavete, </span><span class="ft"> etc. RAB. Prius prohibet populum in montem ascendere, mortemque minatur: nunc jubet ut clangente buccina ascendant in montem, humanam scilicet compescens audaciam, et ad obediendum invitans: quia ad prædicationis vocem debemus nos ad superna erigere, nec sacramentorum investigatione sponte præsumere, sed Dei vocationem sequi.</span></p>
  </aside>

  <aside id="FN193">
    <p class="f"><a class="notebackref" href="#EX19_13"><span class="notemark">***</span> 19:13</a> <span class="fk">Buccina. </span><span class="ft"> Quasi vocina: a voce, vel a vocando, vel a bucca</span></p>
  </aside>

  <aside id="FN194">
    <p class="f"><a class="notebackref" href="#EX19_14"><span class="notemark">†††</span> 19:14</a> <span class="fk">Cumque lavissent vestimenta sua, </span><span class="ft"> etc. Non sufficit ad virtutem contemplationis emundare opera pœnitentiæ lacrymis, nisi sequatur castitas mentis et corporis. Unde Matth. 5: </span><span class="fk">Beati mundo corde, </span><span class="ft"> etc. Et Sap. 1: </span><span class="fk">In malevolam animam non introibit sapientia. </span></p>
  </aside>

  <aside id="FN195">
    <p class="f"><a class="notebackref" href="#EX19_18"><span class="notemark">‡‡‡</span> 19:18</a> <span class="fk">Totus autem mons Sinai fumabat, </span><span class="ft"> etc. GREG. lib. VI Moral., cap. 27. Legem daturus Dominus in igne fumoque descendit, etc., usque ad vincunt quod sunt. ID., lib. II Moral., cap. 2. Sacra eloquia in exordio narrationum qualitates exprimunt, terminosque causarum aliquando a positione loci, aliquando a positione corporis, aliquando a qualitate æris, etc., usque ad punituri autem Sodomam vespere venisse memorantur.</span></p>
  </aside>

  <aside id="FN196">
    <p class="f"><a class="notebackref" href="#EX19_20"><span class="notemark">§§§</span> 19:20</a> <span class="fk">Descenditque Dominus, </span><span class="ft"> etc. ID., lib. V Moral., cap. 26. Moyses ascendit, etc., usque ad eum aliquatenus balbutiendo resonamus.</span></p>
  </aside>

  <aside id="FN197">
    <p class="f"><a class="notebackref" href="#EX20_2"><span class="notemark">*</span> 20:2</a> <span class="fk">Ego sum Dominus Deus tuus. </span><span class="ft"> ORIG., hom. 8 in Exod. Qui contemnit præsens sæculum, scilicet Ægyptum, et per verbum Dei translatus non invenitur quia ad futurum sæculum festinet, de eo dicit Deus: </span><span class="fk">Ego sum Dominus Deus tuus, </span><span class="ft"> etc. Non ad illos tantum qui de Ægypto profecti sunt, sed ad eos qui ultra Ægyptiis non serviunt, de Ægypto educti de domo servitutis Psal. 80.. Negotia sæculi, actus carnis, domus servitutis est: sicut relinquere sæcularia, et secundum Deum vivere, domus libertatis est. Unde Joan. 8: </span><span class="fk">Si permanseritis in sermone meo, agnoscetis veritatem, et veritas liberabit vos. </span><span class="ft"> Ergo Ægyptus est domus servitutis; Judæa et Hierusalem, domus liberalitatis. Unde Gal. 4: </span><span class="fk">Quæ sursum est Hierusalem, libera est. </span><span class="ft"> Sicut ergo terrena Ægyptus filiis Isræl domus dicitur servitutis ad comparationem Judææ et Hierusalem, quæ eis est domus libertatis: ita ad comparationem cœlestis Hierusalem, quæ est mater libertatis, totus mundus et quæ in eo sunt, domus dicitur servitutis: et quia de paradiso libertatis per peccatum ventum est ad servitutem mundi, primus sermo decalogi de libertate est: </span><span class="fk">Ego sum Dominus Deus tuus qui eduxi te terra Ægypti, </span><span class="ft"> etc.; hanc vocem in Ægypto audire non poteris. Et si tibi injungatur ut facias pascha, accingas lumbos, accipias sandalia in pedibus, virgam teneas in manu, et azyma cum amaritudine comedas. Sed nec in prima mansione, nec in secunda, nec in tertia, nec cum transieris mare Rubrum, etiamsi ad mare veneris, et fuerit tibi amaritudo in dulcedinem versa, nec in Elim, ubi erant duodecim fontes aquarum et septuaginta arbores palmarum, etiamsi Raphidim præterieris cæterosque profectus ascenderis, nondum idoneus judicaris, sed cum veneris ad montem Sina. Vix ergo mereberis aliquando suscipere præcepta libertatis, et audire: </span><span class="fk">Ego sum Dominus Deus tuus, qui eduxi te de terra Ægypti, de domo servitutis. </span><span class="ft"> Hic tamen non est sermo mandati, sed quis sit qui mandat ostendit. Primum mandatum ergo est: </span><span class="fk">Non erunt tibi dii alii præter me. </span><span class="ft"> AUG. quæst. in Exod. Quæritur quomodo decem præcepta legis dividenda sint? etc., </span><span class="fk">usque</span><span class="ft"> nisi ad id quod dictum est: </span><span class="fk">Non erunt tibi dii alii præter me? </span><span class="ft"> ISID. Dat Deus Moysi legem innocentiæ nostræ, et agnitionis suæ, quæ in decem verbis consistit, scripta in tabulis lapideis digito Dei. Tria sunt quæ pertinent ad dilectionem et cognitionem Trinitatis, septem ad dilectionem proximi, quibus humana societas non læditur. Primum pertinet ad Deum Patrem: </span><span class="fk">Dominus Deus tuus Deus unus est, </span><span class="ft"> ut hoc audiens unum Deum colas Patrem, et in multos fictos deos fornicationem non effundas. Secundum ad Filium: </span><span class="fk">Non assumes nomen Domini Dei tui in vanum; </span><span class="ft"> id est, non putes creaturam esse Christum Dei Filium, quia omnis creatura vanitati subjecta est, sed æqualem Patri, Deum de Deo, lumen de lumine.</span></p>
  </aside>

  <aside id="FN198">
    <p class="f"><a class="notebackref" href="#EX20_3"><span class="notemark">†</span> 20:3</a> <span class="fk">Non habebis deos alienos, </span><span class="ft"> etc. ORIG. Primum mandatum est: </span><span class="fk">Non erunt tibi dii alii præter me; </span><span class="ft"> et sequitur: </span><span class="fk">Non facies tibi idolum, neque ullam similitudinem, </span><span class="ft"> etc. Hæc omnia quidam simul putant esse unum mandatum: quod si ita computetur, non complebitur numerus decem mandatorum. Est ergo primum mandatum: </span><span class="fk">Non erunt tibi dii alii præter me, </span><span class="ft"> etc. Secundum, </span><span class="fk">Non facies tibi idolum, neque ullam similitudinem, </span><span class="ft"> etc. Incipiamus ergo a primo mandato: </span><span class="fk">Non erunt tibi dii alii præter me. </span><span class="ft"> Si dixisset, Non sunt, absolutior sermo videretur; sed quia dicit, </span><span class="fk">Non erunt, </span><span class="ft"> non negavit quia sint, sed ne illi sint, cui hæc præcepta dantur, inhibuit. Hinc Paulum sumpsisse puto I Cor. 8: </span><span class="fk">Si quidem sunt qui dicuntur dii sive in cœlo, sive in terra. </span><span class="ft"> In aliisque locis invenies deos nominari sicut ibi: </span><span class="fk">Rex magnus super omnes deos, </span><span class="ft"> et </span><span class="fk">Deus Deo locutus est, </span><span class="ft"> etc. De dominis idem Apostolus dicit: </span><span class="fk">Sive throni, sive dominationes, </span><span class="ft"> etc. Col. 1. Dominationes vero non aliud sunt quam ordo quidam dominorum et multitudo. In quo videtur sensum legis aperire Apostolus; ac si dicat: Licet sint domini multi, qui aliis gentibus dominentur, et dii multi qui ab aliis colantur: sed tamen unus Deus est nobis, et unus est Dominus. Unde Deut. 32: </span><span class="fk">Cum divideret Excelsus gentes et separabat filios Adam, statuit terminos gentium secundum numerum angelorum Dei. </span><span class="ft"> Angelos ergo, quibus gentes commisit Excelsus, dominos vel deos appellat Scriptura: deos quasi a Deo datos, et dominos a Domino potestatem sortitos. Unde eis dicitur psal. LXXXI: </span><span class="fk">Ego dixi: Dii estis et filii Excelsi omnes. Vos autem sicut homines moriemini, et sicut unus de principibus cadetis; </span><span class="ft"> imitantes scilicet diabolum, qui princeps omnium factus est ad ruinam. Unde constat quod exsecrabiles fecit eos prævaricatio, non natura. Tibi ergo, o Isræl, qui pars Dei et funiculus ejus es, </span><span class="fk">non erunt, </span><span class="ft"> inquit, </span><span class="fk">tibi dii alii præter me: </span><span class="ft"> quia vere Deus, unus est Deus, et vere Dominus, unus est Dominus; cæteris vero ab ipso creatis contulit hoc nomen non natura, sed gratia. Non hæc tantum dicuntur ad Isræl secundum carnem, imo ad te qui Isræl effectus es mente Deum videndo, et circumcisus corde, non carne; si tamen ita agas ut dignus sis esse pars Dei, et in funiculo hæreditatis ejus metiri: alioquin exemplo tibi sint qui ad hoc vocati fuerant ut essent pars Dei, et exigentibus peccatis dispersi sunt per omnes gentes, et educti de domo servitutis jam non Ægyptiis solis, sed omnibus gentibus serviunt. </span><span class="fk">Qui enim peccat, servus est peccati</span><span class="ft"> Joan. 5..</span></p>
  </aside>

  <aside id="FN199">
    <p class="f"><a class="notebackref" href="#EX20_4"><span class="notemark">‡</span> 20:4</a> <span class="fk">Non facies, </span><span class="ft"> etc. ORIG. </span><span class="fk">Non facies tibi ipsi idolum, neque omnem similitudinem, </span><span class="ft"> etc. Aliud sunt idola, aliud dii. De diis enim dicit Apostolus, I Cor. 8: </span><span class="fk">Si quidem sunt dii multi, et domini multi, </span><span class="ft"> etc. De idolis vero, </span><span class="fk">quia nil est idolum in mundo; </span><span class="ft"> de similitudinibus autem non addidit, quia nil sunt. Hic autem dicitur: </span><span class="fk">Non facies tibi idolum, neque similitudinem omnem. </span><span class="ft"> Aliud est ergo facere idolum, aliud similitudinem. Verbi causa, si quis in auro et argento, ligno vel lapide, faciat speciem quadrupedis, vel serpentis, vel avis, et statuat adorandum, non idolum sed similitudinem facit. Qui vero facit quod non est, speciem scilicet quam oculus non vidit, sed animus sibi fingit; ut si quis humanis membris caput canis aut arietis formet, vel in uno hominis habitu duas facies, aut humano pectori postremas partes equi aut piscis; qui hoc facit, non similitudinem, sed idolum facit: facit enim quod non est, nec habet aliquid simile sui. Ideo dicit Apostolus </span><span class="fk">quia idolum nihil est in mundo</span><span class="ft"> I Cor. 8.. Non enim aliqua ex rebus constantibus assumitur species, sed quod mens otiosa et curiosa reperit. Similitudo vero est cum aliquid ex his quæ sunt vel in cœlo, vel in terra, vel in aquis formatur: sed non sicut de his quæ in terra sunt vel in mari similitudinibus promptum est pronuntiare: ita etiam de cœlestibus; nisi quis dicat de sole, et luna, et stellis hoc posse sentiri, quorum formas exprimit gentilitas. Sed Moses eruditus omni sapientia Ægyptiorum etiam quæ apud illos erant in occultis prohibere cupiebat, sicut Hecatem aliaque dæmonum formas, quæ Apostolus </span><span class="fk">spiritualia nequitiæ in cœlestibus</span><span class="ft"> vocat Ephes. VI; de quibus forte dicitur: </span><span class="fk">Inebriatus est gladius meus in cœlo</span><span class="ft"> Isa. 34.. His enim formis et similitudinibus invocabant dæmonia ad repellenda vel vitanda mala. Sciendum tamen quia cum decreveris hoc servare mandatum, et habere unum tantum Deum et Dominum, hoc est bellum denuntiare omnibus aliis, quibus in baptismo renuntiasti, solum Deum confitens Patrem et Filium et Spiritum sanctum. Sed hoc confitentes nisi toto corde diligamus Dominum Deum nostrum, tota anima, tota virtute ei adhærentes, non sumus effecti pars Domini, sed in confinio positi illos patimur offensos quos fugimus, et ad quem fugimus, propitium non efficimus. Quibus propheta dicit: </span><span class="fk">Væ duplici animo</span><span class="ft"> Eccli. 2.. Et iterum: </span><span class="fk">Usquequo claudicatis utroque pede? </span><span class="ft"> III Reg. 18. Ab illis ergo quasi fugaces cædimur, et a Domino nostro quasi instabiles non defendimur, unde Jer. 4: </span><span class="fk">Amatores tui inimici facti sunt tibi. </span><span class="ft"> Multi sunt animæ amatores, capti decore ejus, cum quibus meretricata est, dicens. </span><span class="fk">Post amatores meos ibo qui dant mihi vinum meum, </span><span class="ft"> etc. Ose. 2.: hos offendit reversa ad virum priorem. Nisi ergo tota fide permaneas cum viro tuo, pro sceleribus quæ commisisti suspectus es; omnes motus tuos, aspectus et incessus notat; nil ultra in te lascivum videre, nihil dissolutum vel prodigum potest. Si ergo acceptam gratiam negligis, et implicas te sæcularibus negotiis, continuo immundus spiritus redit cum septem nequioribus Matth. 12., ne iterum expelli possit, et fiunt novissima pejora prioribus. Nulla ergo societas templo Dei cum idolis. Si Dei sumus, tales esse debemus in quibus habitet et inambulet Deus; unde Isa. LII: </span><span class="fk">Qui portatis vasa Domini, exite et immundum nolite tangere, et ego recipiam vos, </span><span class="ft"> etc. Dicit ergo: </span><span class="fk">Non erunt tibi dii alii præter me. </span></p>
  </aside>

  <aside id="FN200">
    <p class="f"><a class="notebackref" href="#EX20_5"><span class="notemark">§</span> 20:5</a> <span class="fk">Non adorabis, </span><span class="ft"> etc. Aliud est colere, aliud adorare. Potest quis invitus adorare, vel adulando regibus idololatris, vel tormentis victus, cum sciat quia idolum nil est. Colere vero est toto his affectu et studio mancipari. Utrumque ergo resecat, ut nec affectu colas, nec specie adores. </span><span class="fk">Ego sum Dominus, </span><span class="ft"> etc. Vide benignitatem Dei: ut nos doceat et perfectos faciat, fragilitatem humanorum affectuum non recusat; omnia agit et patitur propter nos, notis et usitatis nobis loquitur affectibus. ORIG., ubi supra. Omnis mulier aut sub viro est, et subjecta est legibus viri Eph. 5., aut meretrix est, et utitur libertate peccandi. Qui ingreditur ad meretricem, scit quod ad prostitutam et cunctis patentem ingressus est, ideo de aliis indignari non potest. Qui legitimo utitur matrimonio, non patitur uxorem peccare, sed accenditur zelo ad servandam castitatem matrimonii, ut possit legitimus fieri pater. Sic omnis anima aut prostituta est cum dæmonibus, et habet plures amatores ut intrent ad eam, modo spiritus fornicationis, modo avaritia, post hunc veniet spiritus superbiæ et alii plurimi; alter tamen alteri non invidet, nec zelotypia movetur, sed sese invicem invitant; unde, </span><span class="fk">adducit secum alios septem spiritus nequiores se, </span><span class="ft"> etc. Luc. 11. Sic nullam zelotypiam amatorum suorum patitur anima quæ dæmonibus est prostituta; si vero conjuncta fuerit viro legitimo, id est Christo, etiamsi aliquando fuerit peccatrix, ultra eam peccare non patitur, nec ferre potest ut alludat adulteris; excitatur super eam zelus ejus, et defendit conjugii castitatem; si autem viderit eam temerantem conjugii jura, et occasionem quærere peccandi, dat ei libellum repudii; unde Isa. 50: </span><span class="fk">Propter iniquitates vestras dimisit matrem vestram; </span><span class="ft"> hæc qui loquitur et zelans est et zelo commotus hoc dicit. Est etiam novum genus hoc bonitatis ejus, ut etiam post adulterium revertentem et toto corde pœnitentem suscipiat. Unde: </span><span class="fk">Nunquid mulier si exierit a viro, et dormierit cum alio viro, revertens revertetur ad virum suum? </span><span class="ft"> etc. Et alibi: </span><span class="fk">Et postquam fornicata es in his omnibus, dixi: Revertere, </span><span class="ft"> etc. Jer. 3. Hic ergo Deus zelans si requirit et desiderat animam tuam sibi adhærere, si servat, corripit et indignatur, velut zelotypia quadam erga te usus, spem tibi esse salutis agnosce. Si vero correptionem contemnis, discedit a te zelus ejus, secundum illud: </span><span class="fk">Propterea discedit zelus meus a te, </span><span class="ft"> etc. Ezech. 16. Vide misericordiam et pietatem Dei; quando vult misereri, indignari se dicit et irasci, sicut per Jeremiam dicit: </span><span class="fk">Dolore et flagello castigaberis, Hierusalem, ut non abscedat anima mea a te</span><span class="ft"> Jer. 6.. </span><span class="fk">Flagellat enim omnem filium quem recipit</span><span class="ft"> Hebr. 12.. Hoc autem terribile, hoc extremum, si non corripimur pro peccatis: cum enim modum peccandi excedimus, auferetur a nobis etiam zelus Dei, nec ultra irascitur. </span><span class="fk">Visitans iniquitatem, </span><span class="ft"> etc. ORIG. Reddens peccata patrum in filios, etc. Aiunt hæretici quod non boni Dei sermo sit, qui pro peccatis alterius alterum dicat plecti; Deum tamen legis justum dicunt, nec possunt ostendere quomodo injustus sit, si alium alio peccante punit. Sed interior homo noster aut dicitur habere Deum Patrem, si secundum Deum vivit; aut diabolum, si voluntatem illius facit; unde Joan. 8: </span><span class="fk">Vos de patre diabolo estis, et desideria patris vestri facere vultis. </span><span class="ft"> Sicut ergo semen Dei in nobis est, cum verbum Dei servantes non peccamus, secundum illud I Joan. 3, </span><span class="fk">Qui ex Deo est, non peccat, quia semen Dei manet in eo; </span><span class="ft"> ita cum a diabolo suademur ad peccandum, semen ejus suscipimus; cum facimus quod suadet, jam genuit nos, nascimur enim ejus filii per peccatum. Sed quia fere sine adjutorio non peccamus, sicut adulterium nemo solus committit, necesse est adulteram consortem fieri, et si non plures, necesse est aliquem vel aliquam ministerio sceleris adjungi: qui omnes, velut unus ex altero, secundum persuasionis ordinem, generati, ex diabolo progeniem ducunt; velut in traditione Domini diabolus intravit in cor Judæ, et primum filium peccati genuit, qui solus hoc facere non potuit; abiit ergo ad Scribas et Pharisæos et pontifices; nascitur ergo ex Juda generatio tertia, et quarta peccati. Videamus ergo quomodo peccata patrum reddit Deus in filios in tertiam et quartam progeniem, et non in ipso. De patribus enim nihil dicitur. Diabolus ergo, quia jam peccandi modum excessit, tanquam vestimentum concretum in sanguine non erit mundus in hoc sæculo; non flagellatur pro peccato; omnia enim ei servantur in futurum. unde Matth. 8.: </span><span class="fk">Quid venisti ante tempus torquere nos? </span><span class="ft"> Redduntur autem peccata in filios quos genuit per peccatum, qui in carne positi flagellantur. </span><span class="fk">Non vult Deus mortem peccatoris, sed ut magis convertatur et vivat</span><span class="ft"> Ezech. 33.. Misericors ergo reddit peccata patrum in filios, quia diabolus et angeli ejus, qui etiam peccati patres efficiuntur, indigni sunt quod in præsenti corripiantur: filii eorum, et qui per ipsos ad societatem peccati asciti sunt, recipiunt in præsenti quod gesserunt, ut, purgati, diabolo in pœna socii non efficiantur. Unde psalmo 88: </span><span class="fk">Visitabo in virga iniquitates eorum, </span><span class="ft"> etc., </span><span class="fk">misericordiam autem meam non auferam ab eis. </span><span class="ft"> Deus enim zelans est, et animam quam sibi despondet in fide non vult in contaminatione peccati permanere, sed cito purgari. Si autem noluerit purgari, in interitu eorum ridebit, dicens eis Matth. 25: </span><span class="fk">Discedite a me, maledicti, in ignem æternum, </span><span class="ft"> etc. Sciamus ergo nos in præsenti corripi, ut in futuro quiescamus. Unde: </span><span class="fk">Cum castigamur, a Domino corripimur, ne cum hoc mundo damnemur. </span><span class="ft"> ID. In hoc sermone solent nos hæretici suggillare, quod non sit boni Dei sermo, qui pro peccatis alterius alium judicat. Sed qui Deum legis mandantem hæc dicent non bonum, justum tamen dicunt: nec ipsi quidem possunt ostendere quomodo justitiæ videatur convenire si alio peccante alius puniatur. ISID. Primum mandatum prohibet subreptionem; secundum, errorem; tertium interficit sæculi amorem; quartum, impietatem; quintum, crudelitatem; sextum, fornicationem; septimum, rapacitatem; octavum perimit falsitatem; nonum, mundi cupiditatem; decimum, adulterii cogitationem. Et notandum quod sicut decem plagis percutiuntur Ægyptii, sic decem præceptis scribuntur tabulæ, quibus populus Dei regatur et dæmones occidantur. In duabus enim tabulis scripta est lex propter duo Testamenta significanda: vel quia sunt præcepta duo dilectionis Dei et proximi, </span><span class="fk">in quibus tota lex pendet et prophetæ</span><span class="ft"> Matth. 22.. In una enim tria præcepta, quæ ad dilectionem Dei pertinent; in altera vero septem, quæ ad societatem proximi. Lapideæ vero fuerunt tabulæ, quia cor Judæorum erat lapideum et insensibile, durum et stolidum; unde Ezech. 36: </span><span class="fk">Auferam cor lapideum, et dabo eis cor carneum. </span><span class="ft"> Et Apostolus ait II Cor. 3.: </span><span class="fk">Non in tabulis lapideis, sed in tabulis cordis carnalibus, </span><span class="ft"> quæ sentiant scilicet et intelligant.</span></p>
  </aside>

  <aside id="FN201">
    <p class="f"><a class="notebackref" href="#EX20_12"><span class="notemark">**</span> 20:12</a> <span class="fk">Honora patrem, </span><span class="ft"> etc. Hoc est primum septem mandatorum quæ pertinent ad proximum. Bene autem septem sunt. Septenarius enim ex ternario constat et quaternario. Ternarius vero animæ congruit, quæ est irascibilis, concupiscibilis et rationalis. Quaternarius corpori.</span></p>
  </aside>

  <aside id="FN202">
    <p class="f"><a class="notebackref" href="#EX20_13"><span class="notemark">††</span> 20:13</a> <span class="fk">Non occides, </span><span class="ft"> etc. AUG., quæst. 61 in Exod. Et quod dictum est: </span><span class="fk">non occides, </span><span class="ft"> non putandum est fieri contra hoc præceptum quod lex occidit, vel occidi aliquem Deus jubet: ille enim facit, qui jubet quod ministrum negare non licet.</span></p>
  </aside>

  <aside id="FN203">
    <p class="f"><a class="notebackref" href="#EX20_14"><span class="notemark">‡‡</span> 20:14</a> <span class="fk">Non mœchaberis. </span><span class="ft"> ISID. Quæritur quoque quomodo differat </span><span class="fk">non mœchaberis</span><span class="ft"> ab eo quod paulo post dicitur: </span><span class="fk">Non concupisces uxorem proximi tui? </span><span class="ft"> In eo enim quod dictum est, </span><span class="fk">non mœchaberis, </span><span class="ft"> poterat et illud intelligi; nisi forte in illis duobus præceptis non mœchandi, et non furandi, ipsa opera notata sint, in his vero extremis concupiscentia ipsa: quæ tantum differunt, ut aliquando mœchetur qui non concupiscit uxorem proximi, cum aliqua alia causa ipsi miscetur. Aliquando vero concupiscat, nec ei misceatur pœnam timens: et hoc fortasse lex ostendere voluit, quod utraque peccata sunt. ID. Item quæri solet utrum nomine mœchiæ etiam fornicatio teneatur, etc., usque ad atque illorum membrorum non legitimus usus prohibitus debet intelligi.</span></p>
  </aside>

  <aside id="FN204">
    <p class="f"><a class="notebackref" href="#EX20_15"><span class="notemark">§§</span> 20:15</a> <span class="fk">Non furtum facies, </span><span class="ft"> etc. AUG., quæst. 71 in Exod. Sed rursum quæritur quomodo differat, </span><span class="fk">non furtum facias, </span><span class="ft"> ab eo quod paulo post dicitur de non concupiscendis rebus proximi? Non quod omnis qui concupiscit rem proximi, furatur; sed omnis qui furatur, rem proximi concupiscit. Poterat illa generalitate, ubi de non concupiscenda re proximi præcipitur, etiam illud quod ad furtum pertinet contineri.</span></p>
  </aside>

  <aside id="FN205">
    <p class="f"><a class="notebackref" href="#EX20_16"><span class="notemark">***</span> 20:16</a> <span class="fk">Non loqueris contra proximum, </span><span class="ft"> etc. AUG., ubi supra, In eo etiam quod dictum est, etc., usque ad et hujusmodi.</span></p>
  </aside>

  <aside id="FN206">
    <p class="f"><a class="notebackref" href="#EX20_18"><span class="notemark">†††</span> 20:18</a> <span class="fk">Cunctus autem populus videbat voces, </span><span class="ft"> etc. AUG., quæst. 72 in Exod. Solet quæri quomodo populus videbat vocem, cum vox non ad visum, sed ad auditum pertinere videatur, etc., usque ad audi quid luceat, non solemus dicere.</span></p>
  </aside>

  <aside id="FN207">
    <p class="f"><a class="notebackref" href="#EX20_19"><span class="notemark">‡‡‡</span> 20:19</a> <span class="fk">Loquere tu nobis, </span><span class="ft"> etc. AUG., quæst. 73. Significatur ad vetus testamentum timorem potius pertinere, sicut ad novum dilectionem; quamvis in veteri novum lateat, et in novo vetus pateat. Quomodo autem tali populo tribuatur videre vocem Dei, si hoc accipiendum est intelligere, cum sibi loqui Deum timeant ne moriantur, non satis elucet.</span></p>
  </aside>

  <aside id="FN208">
    <p class="f"><a class="notebackref" href="#EX20_20"><span class="notemark">§§§</span> 20:20</a> <span class="fk">Nolite timere, </span><span class="ft"> etc. AUG., quæst. 74. Sic illi cohibendi erant a peccatis, timendo scilicet ne pœnas sensibiles paterentur; quia nondum poterant amare justitiam, et tentabantur a Domino, ut appareret cujusmodi essent; non ut Deo noti fierent qualescunque essent, quem non latebat, sed ut inter se et sibimetipsis.</span></p>
  </aside>

  <aside id="FN209">
    <p class="f"><a class="notebackref" href="#EX20_21"><span class="notemark">*</span> 20:21</a> <span class="fk">Stetitque populus, </span><span class="ft"> etc. GREG., homil. 6. In quibusdam locis Scripturæ historia servanda est, etc., usque ad Moses accessit ad caliginem, in qua erat Deus. </span><span class="fk">Non facietis deos, </span><span class="ft"> etc. AUG., quæst. 76. Repetitur quod in primo præcepto dictum est; et per argentea et aurea, omnia simulacra intelliguntur, sicut in psalmo CXIII: </span><span class="fk">Simulacra gentium argentum et aurum, opera manum hominum. </span></p>
  </aside>

  <aside id="FN210">
    <p class="f"><a class="notebackref" href="#EX20_24"><span class="notemark">†</span> 20:24</a> <span class="fk">Altare de terra, </span><span class="ft"> etc. Ostendit ideo, interdictis simulacris, altare de terrena materia concedi, ut uni Deo hostia et sacrificia in eo offerantur. GREG., lib. III Moral., cap. 20. Altare de terra Deo facere, est incarnationem Christi sperare. Tunc enim a Deo nostrum munus accipitur, cum in hoc altari nostra humilitas, id est super Dominicæ incarnationis fidem posuerit quidquid operatur. In altari ergo de terra oblatum munus ponimus, si actus nostros Dominicæ incarnationis fide solidamus.</span></p>
  </aside>

  <aside id="FN211">
    <p class="f"><a class="notebackref" href="#EX20_25"><span class="notemark">‡</span> 20:25</a> <span class="fk">De sectis lapidibus. </span><span class="ft"> ISID. Secti lapides sunt qui unitatem scindunt, et seipsos dividunt a societate fratrum: hos in corpore suo non recipit Christus, cujus corporis figuram altaris constructio significat. Lapides non secti ex quibus altare construi jubetur, sunt qui per fidem in unitate solidantur; de quibus dicitur I Petri 2: </span><span class="fk">Vos estis lapides vivi, coædificati in domos spirituales. </span><span class="ft"> His non est injectum ferrum, quia incorrupti sunt, et jacula maligni ignita non receperunt: omnes unum altare faciunt in unitate fidei et concordia charitatis</span></p>
  </aside>

  <aside id="FN212">
    <p class="f"><a class="notebackref" href="#EX21_1"><span class="notemark">*</span> 21:1</a> <span class="fk">Hæc sunt judicia, </span><span class="ft"> etc. AUG., loc. 91 in Exod. Distinctius amodo explicantur ea quæ ad proximum pertinent; notanda locutio cum dictum sit Moysi: </span><span class="fk">Hæc sunt judicia quæ propones eis; </span><span class="ft"> cætera ad populum dicuntur. </span><span class="fk">Si emeris servum Hebræum, </span><span class="ft"> etc. AUG., quæst. 77 in Exod. Ne Christiani hic flagitarent a dominis suis, apostolus jubet dominis servos esse subditos I Petr. 2., ne nomen Domini et doctrina blasphemetur: illud enim inde constat in mysterio esse præceptum, quia pertundi subula ejus aurem ad postem præcepit Deus, qui libertatem recusasset. GREG., hom. 3 in Ezech., tom. 2. Sciendum quia cum activa et contemplativa vita ex Dei gratia sint, etc., usque ad quia illa quies intima in ænigmate videtur. </span><span class="fk">Sex annis. </span><span class="ft"> ISID. In sex ætatibus hujus sæculi servientes, septimo die, id est æterno sabbato, liberabimur, si tamen voluerimus esse liberi dum in hoc sæculo servimus peccato. Si autem noluerimus, perforabitur auricula in testimonium inobedientiæ, et cum uxore et filiis nostris, quos prætulimus libertati, id est cum carne et operibus ejus, peccato serviemus in æternum.</span></p>
  </aside>

  <aside id="FN213">
    <p class="f"><a class="notebackref" href="#EX21_7"><span class="notemark">†</span> 21:7</a> <span class="fk">Si quis vendiderit filiam, </span><span class="ft"> etc. AUG., quæst. 78 in Exod. </span><span class="fk">Non abibit ita ut recedunt ancillæ, </span><span class="ft"> etc., usque ad intelligitur quod cum eo gratis exibit, non a marito separata.</span></p>
  </aside>

  <aside id="FN214">
    <p class="f"><a class="notebackref" href="#EX21_13"><span class="notemark">‡</span> 21:13</a> <span class="fk">Qui autem non est insidiatus, </span><span class="ft"> etc. RAB., in Exod., tom. 2. Homicidis non spontaneis, etc., usque ad Christi posuerit, salvus erit. AUG., quæst. 79 in Exod. </span><span class="fk">Si autem nolens, sed Deus tradiderit in manus ejus, </span><span class="ft"> etc. Ita hoc dicitur, etc., usque ad et Judas ideo juste tradidit.</span></p>
  </aside>

  <aside id="FN215">
    <p class="f"><a class="notebackref" href="#EX21_18"><span class="notemark">§</span> 21:18</a> <span class="fk">Si rixati fuerint, </span><span class="ft"> etc. RAB. Idem est, si quis cum proximo contendens duritia mentis, vel parcitate, spernendo scilicet vel non consulendo, exasperavit; et ille infirmatus tristitia, a fervore dilectionis languerit, reus per confessionem, operam pœnitentiæ et impensam promissæ emendationis in medicos, id est doctores, impendat, qui infirmum baculo consolationis erigant, et fomentis prædicationum in pristinum dilectionis statum restituant. In correctione necessaria est discretio, ne qui corrigere debet, occidat, vel in desperationem vel odium mittat.</span></p>
  </aside>

  <aside id="FN216">
    <p class="f"><a class="notebackref" href="#EX21_22"><span class="notemark">**</span> 21:22</a> <span class="fk">Si rixati fuerint. </span><span class="ft"> ID. Si quis alicujus animam, post conceptum verbi, per incuriam vel fraudem læserit, ut vitale germen boni operis sanum proferre non possit: etiam si ipsa adhuc in fide vivens perstiterit, ut damnum illatum per pœnitentiam restituat, secundum Evangelii ministerium necesse habebit. Si autem ipsa anima per errorem necata, post prolatum abortivum, hoc est opus mortiferum, in infidelitate perseveraverit, sine dubio seductor illius, quasi verus homicida, æterna morte reus erit. AUG., quæst. 80 in Exod. Quod non formatum puerperium noluit ad homicidium pertinere, etc., usque ad et ideo nondum sensibus prædita. ORIG., hom. 10 in Exod. </span><span class="fk">Quod si litigabunt duo viri, et percusserint mulierem prægnantem, et exierit infans ejus nondum formatus, detrimentum patietur, quantum indixerit vir mulieris, et dabit pro anima sua. Quod si formatus fuerit, dabit animam pro anima, oculum pro oculo, </span><span class="ft"> etc. Primum videamus de eo qui nondum formatus exierit, quomodo jubetur damno pecuniæ percuti unus ex litigantibus, cum duo dicantur. Quid etiam hoc quod vir mulieris imponit ei, et non eis; et dabit, et non potius dabunt. Quod si infans jam formatus exierit, animam dare pro anima facile intelligimus: morte scilicet vindicetur peccatum. Quæ autem sequuntur, operæ pretium est explicare. Nec enim videtur etiam infans formatus calce litigantis percussus, oculum in ventre perdidisse, dentes vero omnino non habuit. Si enim hoc ad matrem referamus, quomodo abortiens mulier oculum perdit, aut dentes dolet? Sed esto aut in oculo aut in dente percussa abortivit, livorem vel vulnus accepit, quid etiam combusturam dicimus pro combustura? Nunquid litigantibus viris assistens mulier comburi potuit, ut combustura pro combustura solvatur? In Deuteronomio quoque hæc facile explicari non queunt. In Scripturis tamen iisdem vocabulis et officiis membra animæ nominantur, quibus utuntur vel appellantur membra corporis. Unde Matth. 7: </span><span class="fk">Vides festucam in oculo fratris tui, et trabem quæ in oculo tuo est non vides. </span><span class="ft"> Et Matth. 13: </span><span class="fk">Qui habet aures audiendi audiat. </span><span class="ft"> Et Rom. 10: </span><span class="fk">Quam speciosi pedes evangelizantium pacem! </span><span class="ft"> Ne nos ergo vocabulorum similitudo conturbet. Sunt ergo duo litigantes, duo disputantes et dogmatibus vel quæstionibus legis, et rixantes circa verborum pugnas; unde Apostolus, II Tim. 2: </span><span class="fk">Nolite contendere verbis, </span><span class="ft"> etc. Et ibidem: </span><span class="fk">Quæstiones legis devita, sciens quod generant lites. </span><span class="ft"> Qui ergo istis in quæstionibus litigant ad subversionem audientium, percutiunt mulierem prægnantem, et ejiciunt infantem formatum vel adhuc informem. Mulier prægnans dicitur anima, quæ nuper concepit verbum Dei; unde: </span><span class="fk">A timore tuo, Domine, in utero concepimus et peperimus</span><span class="ft"> Isa. 26.. Qui ergo concipiunt, et statim pariunt, non mulieres existimandæ sunt, sed viri et perfecti; unde alibi: </span><span class="fk">Si peperit terra in una die, et nata est gens die una simul</span><span class="ft"> Isa. 66.. Ista est ergo generatio perfectorum, quæ in die eadem concipitur et nascitur. Pariunt autem viri secundum illud Gal. 4: </span><span class="fk">Filioli mei, quos iterum parturio, donec formetur in vobis Christus. </span><span class="ft"> Perfecti ergo et viri statim pariunt, id est, conceptum fidei verbum in opera perducunt: anima autem quæ concipit, et in ventre retinet et non parit, mulier dicitur. Unde Isa. 37: </span><span class="fk">Dolores partus advenerunt ei: et virtus pariendi non est in ea. </span><span class="ft"> Hæc ergo, inter se duobus litigantibus et scandala proferentibus, percutitur et scandalizatur: ut verbum fidei quod tenuiter conceperat nondum formatum abjiciat. Est enim in aliquibus formatum verbum, in aliquibus non formatum; unde: </span><span class="fk">Donec formetur in vobis Christus</span><span class="ft"> Gal. 4.; Christus enim est Verbum Dei. Damnum ergo patietur, qui excussit. De damnis ergo doctorem dicit Apostolus I Cor. 3: </span><span class="fk">Si cujus opus arserit damnum patietur, </span><span class="ft"> etc. Et ipse Dominus in Evangelio, Matth. 16: </span><span class="fk">Quid prodest homini si universum mundum lucretur, animam autem suam perdat? </span><span class="ft"> Unde videtur ostendi quod quædam peccata ad damnum pertinent, non tamen ad interitum, quia qui damnum passus fuerit, salvari dicitur, licet per ignem: unde Joannes dicit quædam peccata esse ad mortem, quædam non I Joan. 5.. Quæ autem sint ad mortem, non facile discerni potest, </span><span class="fk">Delicta enim quis intelligit? </span><span class="ft"> Psal. 18. Sed cum referuntur super quinque mnas acquisitæ aliæ quinque, et super duas duæ Luc. 19., qui mercedem hujus acquisitionis perdit, damno dicitur percuti, sicut qui causam scandali infirmiori et muliebri animæ præbuit. Dabit autem secundum quod indixerit vir ejus, et dabit cum honore animæ discentis. Vir magister est Christus, vel qui pro Christo animarum doctor est. Patietur ergo damnum qui contendit ad subversionem audientium, pro anima quæ nondum habuit infantem formatum: quod potest de scandalo catechumeni accipi. Potest etiam fieri ut qui læsit, instruat et reparet animæ quæ perdidit, et cum honore, cum modestia scilicet, cum mansuetudine, non cum lite, sicut cum scandalum intulit. Sed cum formatus infans fuerit, dabit animam pro anima. Formatus infans potest videri sermo Dei in corde animæ quæ suscepit gratiam baptismatis, vel qui evidentius et clarius verbum Dei suscepit. Reddet ergo qui percussit, animam pro anima in die judicii, scilicet apud eum judicem qui potest animam et corpus perdere in gehennam. Vel ut qui sibi conscius fuerit tanti scandali, ponat animam suam pro anima scandalizati, et usque ad mortem det operam quomodo ad fidem restituatur. Ponat oculum pro oculo: si oculum animæ læsit, id est, intellectum ejus turbavit, auferatur oculus ejus ab eo qui præest Ecclesiæ, id est intellectus. Si dentem læsit, qui suscipiens cibum verbi Dei comminuere vel molaribus terere solebat, ut subtilem ad ventrem animæ transmitteret sensum: si hunc dentem ille vexaverit et evulserit, ut contritione ejus non possit anima subtiliter et spiritualiter suscipere verbum Dei, auferetur dens ejus, qui non bene cibos verbi comminuit et dividit. Propter hoc enim fortasse de Domino dicitur: </span><span class="fk">Dentes peccatorum contrivisti</span><span class="ft"> Psal. 3.. Et alibi: </span><span class="fk">Molas leonum confringet Dominus</span><span class="ft"> Psal. 57.. Sic ergo per membra dicitur lædi anima et percuti. Manum quoque pro manu, et pedem pro pede deposcit. Manus animæ, virtus qua tenere aliquid et cor stringere potest, ut actus ejus et fortitudo; et pes quo incedit ad bona vel ad mala. Quia ergo scandalizata anima non solum in fide sed etiam in actibus dejicitur, qui per manus significantur, manus auferuntur illius, quibus non bene operatur, et pedes, quibus non bene incedit. Recipiet etiam combusturam, quia combussit et gehennæ tradidit animam. Per singula hæc ostenditur, ut percussor, truncatis omnibus membris, a corpore Ecclesiæ excidatur, ut cæteri videntes timorem habeant, et non similiter faciant. Ideo Apostolus cum doctorem describit Ecclesiæ, inter cætera præcipit, </span><span class="fk">non percussorem</span><span class="ft"> I Tim. 3.: ne percutiens prægnantes mulieres, id est animas insipientes, ponat animam pro anima, oculum pro oculo, dentem pro dente, etc. De qualibus dicitur Matth. 24: </span><span class="fk">Væ prægnantibus et nutrientibus in illis diebus, in quibus scandalizabuntur, si fieri potest, etiam electi. </span><span class="ft"> Sciendum tamen quod non est perfectorum scandalizari, sed mulierum aut parvulorum; unde Matth. 18: </span><span class="fk">Si quis scandalizaverit unum de pusillis istis, </span><span class="ft"> etc.</span></p>
  </aside>

  <aside id="FN217">
    <p class="f"><a class="notebackref" href="#EX21_29"><span class="notemark">††</span> 21:29</a> <span class="fk">Quod si bos cornupeta, </span><span class="ft"> etc. RAB. Hoc est, si superbum motum animi dominus, id est spiritus, non constringit, et animabus interitum, vel corporibus ingerit incommodum, reatus redundat in custodem. Unde Proverbiorum decimo sexto capitulo: </span><span class="fk">Cor hominis erudiet os ejus, et labiis illius addet gratiam. </span><span class="fk">Triginta siclos. </span><span class="ft"> Hoc est secundum legis mandata, per fidem et spem et charitatem emendabit. </span><span class="fk">Argenti. </span><span class="ft"> Nitorem divini verbi, quo in fide Trinitatis et scientia decalogi instructi erant, compensabit. </span><span class="fk">Si quis aperuerit, </span><span class="ft"> etc. GREG., lib. XVII Moral., cap. 13. Cisternam aperire est valido intellectu Scripturæ sacræ arcana penetrare, etc., usque ad inde infirmitas auditorum ad ima dilabatur. </span><span class="fk">Si bos alienus, </span><span class="ft"> etc. AUG. Non hoc in solo bove servandum est, sed in omni pecore; a parte enim totum intelligitur. Sed hoc de carnibus occisi pecoris fieri non potest, quo non vescuntur.</span></p>
  </aside>

  <aside id="FN218">
    <p class="f"><a class="notebackref" href="#EX22_1"><span class="notemark">*</span> 22:1</a> <span class="fk">Si quis furatus fuerit, </span><span class="ft"> etc. STRAB. Secundum litteram quinque boves pro uno bove, et quatuor oves pro uno bove redduntur: quia bos quinque utilitates habet, ovis quatuor. Bos enim immolatur, arat, pascit, lactat, et corium diversis usibus ministrat; ovis vero immolatur, et pascit, lac et lanam tribuit. Allegorice vero per bovem Judæus quilibet intelligitur, quem si quis Judæus vendiderit, pœnæ legis subjacebit, quæ continetur in quinque libris Moysi. Per ovem Christianus, qui Christum imitatur, de quo dicitur: </span><span class="fk">Sicut ovis ad occisionem ductus est</span><span class="ft"> Isa. 53.. Si quis hanc vendiderit, quatuor oves reddat, id est secundum institutionem quatuor Evangeliorum pœnitentiam agat.</span></p>
  </aside>

  <aside id="FN219">
    <p class="f"><a class="notebackref" href="#EX22_2"><span class="notemark">†</span> 22:2</a> <span class="fk">Si effringens fur domum, sive suffodiens, </span><span class="ft"> etc. AUG., quæst. 84 in Exod. Si perfodiens inventus fuerit fur et percussus mortuus fuerit, etc., usque ad jam enim plus est quam fur.</span></p>
  </aside>

  <aside id="FN220">
    <p class="f"><a class="notebackref" href="#EX22_6"><span class="notemark">‡</span> 22:6</a> <span class="fk">Si egressus ignis</span><span class="ft">, etc. RAB. Ignem succendimus, cum correctionem subditis præparamus, ut spinas vitiorum consumamus. Sed videndum est ne cum vitia persequimur, virtutes lædamus, et eis qui fructum bonorum operum proferre cœperant, ante maturitatem noceamus. Qui hoc ergo commiserit, dignam pœnitentiam gerat, et quod per inertiam læsit, studiose restituat. </span><span class="fk">Spicas. </span><span class="ft"> Teneros auditores nondum ad maturitatem fructus pertingentes: quorum vitia qui acerbe et indiscrete reprehendit, quasi ignem in spicas immittit, nec ad maturitatem pervenire sinit.</span></p>
  </aside>

  <aside id="FN221">
    <p class="f"><a class="notebackref" href="#EX22_14"><span class="notemark">§</span> 22:14</a> <span class="fk">Qui a proximo, </span><span class="ft"> etc. A proximo mutuum postulamus, cum pro æterna remuneratione curam Dominici gregis suscipimus. Sed si timorem Dei, quasi pecuniam exigentis, semper ante oculos cordis ponimus, quasi in præsentia ejus semper sumus. Unde II Cor. 5: </span><span class="fk">Scientes timorem Domini, hominibus suademus. </span><span class="ft"> Et alibi, II Cor. 12: </span><span class="fk">Quasi coram Deo, in Christo loquimur. </span><span class="ft"> Mors ergo aut debilitas pecoris pastori non imputatur, si ejus curam strenue gessit, et quasi Deo præsente; aliter damnum reddere compellitur. Unde Matth. 5: </span><span class="fk">Non exibit inde, donec reddat novissimum quadrantem. </span></p>
  </aside>

  <aside id="FN222">
    <p class="f"><a class="notebackref" href="#EX22_17"><span class="notemark">**</span> 22:17</a> <span class="fk">Si pater virginis, </span><span class="ft"> etc. RAB. Sensus sententiæ historicus, de qua nascitur oratio. Si ergo historicus sensus regnum charitatis ædificat, cupiditatis dissipat, non est necesse allegorice exponi. Lector tamen sententiam dote rectæ fidei honorare debet et intactam sua expositione relinquere.</span></p>
  </aside>

  <aside id="FN223">
    <p class="f"><a class="notebackref" href="#EX22_18"><span class="notemark">††</span> 22:18</a> <span class="fk">Maleficos non patieris vivere. </span><span class="ft"> Qui præstigiis magicæ artis et diabolicis figmentis agunt, hæreticos intellige, qui a consortio fidelium qui vere vivunt, excommunicandi sunt, donec maleficium erroris in eis moriatur</span></p>
  </aside>

  <aside id="FN224">
    <p class="f"><a class="notebackref" href="#EX22_21"><span class="notemark">‡‡</span> 22:21</a> <span class="fk">Advenam non contristabis. </span><span class="ft"> RAB. Dilectionem proximi per misericordiæ compassionem commendat, ne furoris aut avaritiæ stimulo commoti, jus naturæ negligamus. Sed quæ volumus ut faciant nobis homines eadem illis faciamus, et quæ nolumus fieri, non faciamus.</span></p>
  </aside>

  <aside id="FN225">
    <p class="f"><a class="notebackref" href="#EX22_22"><span class="notemark">§§</span> 22:22</a> <span class="fk">Viduæ et pupillo non nocebitis. </span><span class="ft"> RAB. In vidua, sancta Ecclesia, quæ in die judicii exspectat Christum, quem modo non habet præsentem in pupillo, Christianus populus, cui mortuus est mundus pater, et Babylonia mater, accipi potest: quam prohibet contristari per persecutionem vel fastum mundanum, ne forte talis insectatio ad perniciem eorum spiritualem perveniat qui eos frustra odiis et contumeliis molestant.</span></p>
  </aside>

  <aside id="FN226">
    <p class="f"><a class="notebackref" href="#EX22_25"><span class="notemark">***</span> 22:25</a> <span class="fk">Si pecunia mutuam, </span><span class="ft"> etc. RAB. Prædicatores Evangelii monet ne superfluitatem appetant, sed habentes victum et vestitum, his contenti sint, secundum illud Matth. 10: </span><span class="fk">Gratis accepistis, gratis date. </span></p>
  </aside>

  <aside id="FN227">
    <p class="f"><a class="notebackref" href="#EX22_26"><span class="notemark">†††</span> 22:26</a> <span class="fk">Si pignus, </span><span class="ft"> etc. AUG., loc. 99. Genus pro specie posuit: sic enim dictum est ac si de omni veste pignus dederit, cum de illo se specialiter dicere ex consequentibus Scriptura testatur, qui non habet nisi eam vestem unde nocte operiatur. GREG., lib. XVI Moral., cap. 2. </span><span class="fk">Pignus, </span><span class="ft"> peccati confessio. Proximus enim debitor noster efficitur, etc., usque ad a nobis mox relaxatum sentiat quod deliquit.</span></p>
  </aside>

  <aside id="FN228">
    <p class="f"><a class="notebackref" href="#EX22_28"><span class="notemark">‡‡‡</span> 22:28</a> <span class="fk">Diis non detrahes, </span><span class="ft"> etc. AUG., quæst, 86 in Exod. Quæritur quos dixerit deos, etc., usque ad vel latriæ obsequiis honorari.</span></p>
  </aside>

  <aside id="FN229">
    <p class="f"><a class="notebackref" href="#EX22_29"><span class="notemark">§§§</span> 22:29</a> <span class="fk">Decimas tuas, </span><span class="ft"> etc. ISID. in Gen., tom. 5. Per primitias frugum vel primogenitorum primitiva bonorum operum ostenduntur, etc., usque ad et perfectionis donatur effectus.</span></p>
  </aside>

  <aside id="FN230">
    <p class="f"><a class="notebackref" href="#EX23_3"><span class="notemark">*</span> 23:3</a> <span class="fk">Pauperis quoque non misereberis in judicio. </span><span class="ft"> AUG. Ne scilicet contra justitiam pauperi faveas causa misericordiæ. Bona est misericordia, sed non debet esse contra judicium. Judicium autem dicit Scriptura, quod justum est. Ne quis autem propter hanc sententiam Deum putet prohibere misericordiam, opportune sequitur:</span></p>
  </aside>

  <aside id="FN231">
    <p class="f"><a class="notebackref" href="#EX23_4"><span class="notemark">†</span> 23:4</a> <span class="fk">Si occurreris bovi inimici tui, </span><span class="ft"> etc. Quasi fac misericordiam etiam erga inimicos tuos, cum potestas est a judicando libera; non enim cum reducis errantem bovem inimici et reddis, inter aliquos judex resides.</span></p>
  </aside>

  <aside id="FN232">
    <p class="f"><a class="notebackref" href="#EX23_7"><span class="notemark">‡</span> 23:7</a> <span class="fk">Mendacium fugies. </span><span class="ft"> RAB. Veritatem et judicium amat Dominus: et ad hæc exsequenda populum suum hortatur, quia non est personarum acceptor.</span></p>
  </aside>

  <aside id="FN233">
    <p class="f"><a class="notebackref" href="#EX23_10"><span class="notemark">§</span> 23:10</a> <span class="fk">Sex annis seminabis terram tuam. </span><span class="ft"> AUG. Quæritur quid colligant pauperes, si in septimo anno ita parcitur terræ, etc., usque ad sex annos cum colliguntur quæ seminantur. RAB. In senario perfectio operum, etc., </span><span class="fk">usque ad qui seminat in benedictionibus, in benedictionibus et metet. </span></p>
  </aside>

  <aside id="FN234">
    <p class="f"><a class="notebackref" href="#EX23_13"><span class="notemark">**</span> 23:13</a> <span class="fk">Et per nomen externorum deorum, </span><span class="ft"> etc. Per nomen suum jurare permittit, non quod bonum sit jurare; sed quia sciebat homines pronos ad jurandum esse, non vult ut jurent per nomina exteriorum deorum, ne frequenti juramento inducantur ad cultum eorum. Sic et hostias non approbat Deus, mavult tamen sacrificari sibi quam idolis.</span></p>
  </aside>

  <aside id="FN235">
    <p class="f"><a class="notebackref" href="#EX23_14"><span class="notemark">††</span> 23:14</a> <span class="fk">Tribus vicibus per singulos a mos, </span><span class="ft"> etc. Fidem scilicet sanctæ Trinitatis hic exigit Deus: in Pascha enim immolatur Filius, in Pentecoste datur Spiritus sanctus, in Scenopegia paternæ majestatis potentia declaratur. </span><span class="fk">Tribus vicibus per singulos annos, </span><span class="ft"> etc. RAB. Hoc est omni tempore præsentis vitæ et in sanctæ Trinitatis confessione, per fidem et spem et charitatem bonorum operum obsequia Deo creatori vestro exhibebitis. Pascha enim celebramus mense novorum, cum per sanguinem Agni immaculati ab Ægyptia servitute liberati, per spirituales aquas de veteri homine in novum transimus, non in vetustate litteræ, sed in novitate spiritus, quo in terram promissionis per gratiam Christi pervenimus. Solemnitatem vero mensis primitivorum celebramus, cum operum nostrorum, voluntatum, et sermonum primitias Domino consecramus; solemnitatem quoque in exitu anni, quando congregatis frugibus, id est virtutum fructibus, ad finem vitæ et introitum regni cœlestis pervenire contendimus; in tabernaculis septem diebus commemorantes, quia per omne tempus vitæ præsentis peregrinos nos esse agnoscimus, nec requiem hic, sed in futuro requirimus, sedulo curantes ne in conspectu Dei vacui appareamus. </span><span class="fk">Solemnitatem quoque, </span><span class="ft"> etc. RAB. Maturis scilicet, frugibus, quando fructus totius anni collecti sunt, in septembri scilicet quem Hebræi Chaldaico vocabulo thisri, Macedones vocant. In cujus principio Judæi feriantes amplius tuba canunt quam in cæteris mensibus, et plura offerunt, in quo dies expiationum, et dies scenopegiæ quinto decimo die, qui est solemnitas Tabernaculorum.</span></p>
  </aside>

  <aside id="FN236">
    <p class="f"><a class="notebackref" href="#EX23_19"><span class="notemark">‡‡</span> 23:19</a> <span class="fk">Non coques hædum, </span><span class="ft"> etc. AUG., quæst. 90 in Exod. Quomodo intelligatur, ad verborum proprietatem nescio utrum possit reperiri, etc., usque ad postea vero passi sunt non agni in lacte, sed arietes in grege. STRAB. Moraliter. Hædus, id est peccator, non est in lacte matris coquendus, id est blanditiis dissolvendus, sed aspere increpandus et redarguendus.</span></p>
  </aside>

  <aside id="FN237">
    <p class="f"><a class="notebackref" href="#EX23_20"><span class="notemark">§§</span> 23:20</a> <span class="fk">Ecce ego mittam angelum, </span><span class="ft"> etc. RAB. Josue significat ducem populi, qui ideo angelus dicitur, quia ad voluntatem Domini annuntiandam mittitur; enim Græce, </span><span class="fk">nuntius</span><span class="ft"> dicitur.</span></p>
  </aside>

  <aside id="FN238">
    <p class="f"><a class="notebackref" href="#EX23_22"><span class="notemark">***</span> 23:22</a> <span class="fk">Inimicus ero, </span><span class="ft"> etc. GREG. Radix cuncti mali superbia est, de qua dicitur Eccli. 10: </span><span class="fk">Initium omnis peccati superbia. </span><span class="ft"> Sunt autem ejus soboles septem principalia vitia, inanis gloria, invidia, ira, tristitia, avaritia, ventris ingluvies, luxuria. Et quia his septem superbiæ vitiis nos captos doluit Redemptor noster, ad spirituale liberationis prælium Spiritu septiformis gratiæ plenus venit.</span></p>
  </aside>

  <aside id="FN239">
    <p class="f"><a class="notebackref" href="#EX23_23"><span class="notemark">†††</span> 23:23</a> <span class="fk">Præcedetque te angelus. </span><span class="ft"> RAB. Josue populum Isræliticum in terram promissionis induxit, septem gentes ejiciens, idolaque et aras eorum destruens. Mystice verus Jesus has gentes cum simulacris suis exterminat, cum septem principalia vitia et omne idolum inimici de cordibus nostris expellit, ut naturæ nostræ terram secure possideamus. </span><span class="fk">Quos ego conteram. </span><span class="ft"> CHRYSOST. Habet unumquodque vitium in corde nostro propriam mansionem, quam sibi vindicans, in animæ nostræ recessu exterminat Isrælem, id est rerum summarum contemplationem, et adversari non desinit: non enim possunt virtutes cum vitiis morari. Sed cum ab Isrælitis, id est a virtutibus, fuerint vitia superata, locum quem concupiscentiæ vel fornicationis spiritus possidebat, castitas obtinebit: quem furor ceperat, patientia vindicabit; quem tristitia mortem operans occupaverat, salutaris et plena gaudio lætitia possidebit; quem acedia vastavit, excolet fortitudo; quem superbia conculcabat, humilitas honestabit. Itaque singulis vitiis expulsis, eorum loca, id est affectus, virtutes contrariæ possidebunt: quæ filii Isrælis, id est animæ Deum videntis nuncupantur: qui cum universas cordis expulerint passiones, non tam alienas possessiones rapuisse quam proprias recuperasse credendi sunt; quia secundum veterem traditionem, terram Chananæorum filii Sem in divisione orbis sortiti sunt, quam Chananæi violenter possederunt: unde justo, judicio Dei expulsi sunt. Voluntas quoque Domini possessionem cordis nostri non vitiis sed virtutibus deputavit, quæ post prævaricationem Adæ insolescentibus vitiis, quasi Chananæis, a propria regione depulsæ sunt. Cum vero per Dei gratiam diligentia nostra et labore nostro restituuntur, non tam alienam terram occupant quam recipiunt propriam.</span></p>
  </aside>

  <aside id="FN240">
    <p class="f"><a class="notebackref" href="#EX23_25"><span class="notemark">‡‡‡</span> 23:25</a> <span class="fk">Benedicam panibus tuis, </span><span class="ft"> etc. AUG. Alia littera: </span><span class="fk">Benedicam panem et vinum tuum, </span><span class="ft"> etc. Quamvis hæ promissiones possint et spiritualiter intelligi, etc., usque ad quæ impii non accipient.</span></p>
  </aside>

  <aside id="FN241">
    <p class="f"><a class="notebackref" href="#EX23_28"><span class="notemark">§§§</span> 23:28</a> <span class="fk">Emittens crabrones. </span><span class="ft"> AUG., quæst. 93. Emittam vespas, etc. Hoc promittit Deus, etc., usque ad si aliquid a Christo dicitur. Alia littera. </span><span class="fk">Emittam vespas ante te, et ejiciet Amorrhæos, </span><span class="ft"> etc. A plurali ad singularem numerum se convertit. Intelligitur autem </span><span class="fk">ejiciet Amorrhæos, </span><span class="ft"> vespa, scilicet sicut locusta, sicut rana, non quod una sit, sed per singularem intelligitur pluralis.</span></p>
  </aside>

  <aside id="FN242">
    <p class="f"><a class="notebackref" href="#EX23_29"><span class="notemark">*</span> 23:29</a> <span class="fk">Non ejiciam eos a facie, </span><span class="ft"> etc. STRAB. Gentes istæ vitia significant, quæ nec simul, nec uno tempore in sanctis exstinguuntur, ne monstra terræ multiplicentur, id est ne in superbiam erigantur et vanam gloriam et hujusmodi. Nam cum sancti contra majora vitia pugnant et vincunt, relinquunt minora, et permittuntur dominari, ne per elationem gravius corruant. Unde Paulo datus est stimulus carnis ad custodiam humilitatis I Cor. 22..</span></p>
  </aside>

  <aside id="FN243">
    <p class="f"><a class="notebackref" href="#EX24_1"><span class="notemark">*</span> 24:1</a> <span class="fk">Moysi quoque dixit: Ascende ad Dominum, tu et Aaron, </span><span class="ft"> etc. AUG., quæst. 85 in Exod., tom. 3. Usque ad hunc locum Scripturæ justificationes intelliguntur, etc., usque ad justificationes vero Latini eas esse dicunt quæ Græci dicunt. </span><span class="fk">Tu et Aaron, </span><span class="ft"> etc. STRAB. Moyses et Aaron et Nadab et Abiu. Per hos quatuor viri evangelici significantur, qui scilicet evangelica præcepta sequuntur. Per septuaginta vero qui constat ex septenario decies scilicet ducto, vel ex denario septies multiplicato significantur illi qui Spiritus sancti gratia adjuti, adimplentes denarium legis, tendunt ad contemplationem Conditoris. Vel ad litteram de quibus dicitur Num. 11: </span><span class="fk">Assume tibi septuaginta viros, </span><span class="ft"> etc., de quibus Heldad et Meldad fuerunt.</span></p>
  </aside>

  <aside id="FN244">
    <p class="f"><a class="notebackref" href="#EX24_2"><span class="notemark">†</span> 24:2</a> <span class="fk">Solusque Moyses ascendet ad Dominum. </span><span class="ft"> RAB. Prius præcipitur ut Moyses et Aaron, Nadab et Abiu, et septuaginta seniores, ascendant ad Dominum. Et statim subjungitur quod solus Moyses ascendat ad Dominum, cæteri non appropinquent, sed adorent procul. Ubi moraliter instruimur vires nostras perpendere, nec ultra posse nostrum arcem contemplationis attingere, sed quantum divina clementia vocat, et regula Scripturæ provocat. GREG. Moyses ut sublimia Dei præcepta perciperet, alta conscendit; et ut interna penetret, ab externis tumultibus occultatur: quia viri sancti qui exterioribus officiis deservire necessitate coguntur, studiose semper ad cordis secreta confugiunt, ibique cogitationis intimæ cacumen ascendunt, et legem quasi in monte percipiunt, dum, postpositis tumultibus actionum temporalium, in contemplationis suæ vertice supernæ voluntatis sententiam perscrutantur.</span></p>
  </aside>

  <aside id="FN245">
    <p class="f"><a class="notebackref" href="#EX24_3"><span class="notemark">‡</span> 24:3</a> <span class="fk">Faciemus</span><span class="ft"> AUG., quæst. 95. Notandum quod iterum populus, etc., usque ad apprehenderunt justitiam.</span></p>
  </aside>

  <aside id="FN246">
    <p class="f"><a class="notebackref" href="#EX24_6"><span class="notemark">§</span> 24:6</a> <span class="fk">Tulit itaque, </span><span class="ft"> etc. ID., quæst. 98. Notandum est nunc primum sacrificasse Mosem, etc., usque ad nam decalogum in tabulis lapideis fuisse scriptum postea patet. </span><span class="fk">Crateras. </span><span class="ft"> Cratera, sive crater, dicitur XXX quod est </span><span class="fk">capere, </span><span class="ft"> eo quod sit multi vini capax.</span></p>
  </aside>

  <aside id="FN247">
    <p class="f"><a class="notebackref" href="#EX24_10"><span class="notemark">**</span> 24:10</a> <span class="fk">Sub pedibus. </span><span class="ft"> Deus non loco continetur, nec situ corporis membra ponit, sicut est nostri corporis sedere, et jacere, stare, et hujusmodi, quæ tantum corporis sunt. Deus autem spiritus est. Quod ergo se ostendit specie corporali, vel signis corporaliter expressis, non substantia ejus apparet, quæ est quod ipse est, sed assumptio formarum visibilium ejus omni potentiæ subjacet.</span></p>
  </aside>

  <aside id="FN248">
    <p class="f"><a class="notebackref" href="#EX24_12"><span class="notemark">††</span> 24:12</a> <span class="fk">Ascende ad me, </span><span class="ft"> etc. BED., lib. I de Tabarnac., cap. 11, tom. 2. Locuturi de figura tabernaculi, etc., usque ad ut Ecclesia per orbem cunctarum gentium linguis locutura designaretur. </span><span class="fk">Daboque tibi. </span><span class="ft"> ID. Huic simile est illud: </span><span class="fk">Docentes eos servare omnia quæcunque mandavi vobis</span><span class="ft"> Matth. 28.. Non ergo Moyses, non apostoli, vel quilibet, alia debet docere quam quæ Dominus docuit, et consilii decreto observanda præscripsit, in quibus vitam æternam nos habere voluit, sicut de his præteriri quidquam non oportet: sed omnia quæ mandavit, auditoribus committere necesse est.</span></p>
  </aside>

  <aside id="FN249">
    <p class="f"><a class="notebackref" href="#EX24_13"><span class="notemark">‡‡</span> 24:13</a> <span class="fk">Surrexerunt Moyses et Josue. </span><span class="ft"> AUG., quæst. 103 in Exod. Josue non commemoratus in illis quatuor subito cum Moyse apparet, etc., usque ad quod modo memoratur nondum vocabatur Jesus, sed quando scriptum est. BED. Josue Christum nomine et actione significat; qui minister Moysi dicitur, quia Christus </span><span class="fk">non venit legem solvere, sed adimplere</span><span class="ft"> Matth. 5.. Moysi vestigia in omnibus sequitur, quia in cunctis quæ scripsit Moyses, typice designatur, quasi comes individuus, si bene quæritur, invenitur. Unde Joan. 5: </span><span class="fk">Si crederetis Moysi, forsitan crederetis et mihi. </span><span class="ft"> BED., de Tabernac., lib. 1, cap. 1, tom. 2. Aaron </span><span class="fk">mons fortitudinis, </span><span class="ft"> Hur </span><span class="fk">ignis</span><span class="ft"> vel </span><span class="fk">lumen, </span><span class="ft"> etc., usque ad et ad dilectionem Conditoris animus inardescit.</span></p>
  </aside>

  <aside id="FN250">
    <p class="f"><a class="notebackref" href="#EX24_15"><span class="notemark">§§</span> 24:15</a> <span class="fk">Cumque ascendisset Moyses, </span><span class="ft"> BEDA., ibid. Sicut mons altitudinem perfectionis, etc., usque ad cœlesti benedictione protegit.</span></p>
  </aside>

  <aside id="FN251">
    <p class="f"><a class="notebackref" href="#EX24_16"><span class="notemark">***</span> 24:16</a> <span class="fk">Et habitavit gloria Domini. </span><span class="ft"> ID., ibid. Non modo sublimitas, sed et nomen montis, etc., usque ad in septimo quiescere jubemur. </span><span class="fk">Tegens illum nube. </span><span class="ft"> ID., ibid. Sex diebus nube et gloria Domini tegitur, etc., usque ad ut ad sublimiora divinæ visionis et collocutionis dona perveniret.</span></p>
  </aside>

  <aside id="FN252">
    <p class="f"><a class="notebackref" href="#EX24_17"><span class="notemark">†††</span> 24:17</a> <span class="fk">Erat autem species, </span><span class="ft"> etc. ID., ibid. Quasi ignis ardens species gloriæ Domini apparuit, etc., usque ad tametsi plene illos sequi non valeant.</span></p>
  </aside>

  <aside id="FN253">
    <p class="f"><a class="notebackref" href="#EX24_18"><span class="notemark">‡‡‡</span> 24:18</a> <span class="fk">Ingressusque Moyses, </span><span class="ft"> etc. ID., ibid. Moyses medium nebulæ ingressus ascendit in montem, etc., usque ad ut per eorum observantiam ad salutem veniant æternam.</span></p>
  </aside>

  <aside id="FN254">
    <p class="f"><a class="notebackref" href="#EX25_2"><span class="notemark">*</span> 25:2</a> <span class="fk">Loquere filiis Isræl ut tollant mihi primitias, </span><span class="ft"> etc. BED., de Tabernac., lib. 1, cap. 3, tom. 2. Primitias bonorum Deo offerimus, cum bonum quod agimus, totum divinæ gratiæ tribuentes, et toto corde profitentes quod nec initium bonæ actionis vel cogitationis nisi a Domino possumus habere; mala vero semper a nobis diabolo instigante et cœpta et consummata, nec nisi Domino donante laxanda.</span></p>
  </aside>

  <aside id="FN255">
    <p class="f"><a class="notebackref" href="#EX25_3"><span class="notemark">†</span> 25:3</a> <span class="fk">Hæc sunt autem quæ accipere debetis, </span><span class="ft"> etc. ID., ibid. Cuncta quæ sibi Dominus ad faciendum sanctuarium materialiter offerri præcepit, nos quoque, qui spirituales filii Isræl, id est imitatores Deum videntis populi esse cupimus, spiritualiter offerre debemus: ut per has oblationes voluntarias ipsi sanctuarium in nobis faciamus, ut ipse habitare in nostro corde et sibi mansionem consecrare dignetur.</span></p>
  </aside>

  <aside id="FN256">
    <p class="f"><a class="notebackref" href="#EX25_7"><span class="notemark">‡</span> 25:7</a> <span class="fk">Lapides onychinos, </span><span class="ft"> etc. ID., ibid. Hæc offerimus, etc., usque ad addita bonis operibus martyrii merita signantur.</span></p>
  </aside>

  <aside id="FN257">
    <p class="f"><a class="notebackref" href="#EX25_8"><span class="notemark">§</span> 25:8</a> <span class="fk">Facientque mihi sanctuarium. </span><span class="ft"> ID., ibid. Ostendit Dominus Moysi tabernaculum in monte, etc., usque ad præclaram multitudinem sanctarum animarum recepit.</span></p>
  </aside>

  <aside id="FN258">
    <p class="f"><a class="notebackref" href="#EX25_9"><span class="notemark">**</span> 25:9</a> <span class="fk">Juxta omnem similitudinem, </span><span class="ft"> etc. ID., ibid. Imitari debemus angelos diligendo Deum et proximum, etc., usque ad et post hanc vitam in illud tabernaculum, quod imitaris, introducat. </span><span class="fk">Omnium vasorum. </span><span class="ft"> BED. Vasa tabernaculi, singulæ personæ angelorum, ex quibus Jerusalem, mater omnium nostrum, in vera pace et unitate consistit. </span><span class="fk">Sicque facietis illud. Arcam, </span><span class="ft"> etc. ID., ibid., cap. 4. Arca fieri præcipitur, etc., usque ad sed in similitudine carnis peccati venit. </span><span class="fk">Cujus longitudo</span><span class="ft"> ID. Quæritur cujus quantitatis sit iste cubitus, etc., usque ad unde patet quia illum designat cubitum quem duo palmi faciunt. </span><span class="fk">Latitudo. </span><span class="ft"> ID., ibid. Unius cubiti latitudo pro dispensatione Dominicæ charitatis, etc., usque ad ubi eum toto corde diligamus, intremus. ID. Mystice. Longitudo arcæ longanimitatem Christi, etc., usque ad quia tarditatem discipulorum longanimiter ferebat. </span><span class="fk">Altitudo, cubitum, </span><span class="ft"> etc. ID., ibid. Habet arca cubitum in altitudine, etc., et usque ad hoc tantillum non nisi ab illo habemus.</span></p>
  </aside>

  <aside id="FN259">
    <p class="f"><a class="notebackref" href="#EX25_12"><span class="notemark">††</span> 25:12</a> <span class="fk">Et quatuor circulos, </span><span class="ft"> etc. GREG. Past., cap. 11, tom. 3. Arca, Ecclesia, etc., </span><span class="fk">usque ad quæ in vobis est, </span><span class="ft"> etc. </span><span class="fk">Duo circuli. </span><span class="ft"> BEDA, ut supra. Quia in figura quatuor animalium, etc., usque ad quæ ad futuræ vitæ gloriam pertinent expresserunt.</span></p>
  </aside>

  <aside id="FN260">
    <p class="f"><a class="notebackref" href="#EX25_16"><span class="notemark">‡‡</span> 25:16</a> <span class="fk">Testificationem quam dabo. </span><span class="ft"> ID., ibid. De qua Apostolus, etc., usque ad judicem omnium docuit sæculorum.</span></p>
  </aside>

  <aside id="FN261">
    <p class="f"><a class="notebackref" href="#EX25_17"><span class="notemark">§§</span> 25:17</a> <span class="fk">Propitiatorium. </span><span class="ft"> ID. Propitiatorium tabula erat aurea ejusdem mensuræ cujus arca; sic dicta quia ibi Deus Moysi apparens, et cum eo loquens, propitiabatur populo, et misericordiam significat, unde bene super arcam erat, quia misericordia ejus super omnia opera ejus.</span></p>
  </aside>

  <aside id="FN262">
    <p class="f"><a class="notebackref" href="#EX25_18"><span class="notemark">***</span> 25:18</a> <span class="fk">Duos quoque cherubim, </span><span class="ft"> etc. ID. Propter societatem angelicæ pacis, quæ minus quam inter duos haberi non potest. Cherubim autem angelicam militiam significat: angeli vero summa concordia et quiete Christum contemplantur; unde versis ad invicem vultibus propitiatorium respiciunt, quia illam beatitudinem se habere Dei gratia intelligunt. GREG., hom. 6 in Ezech. Duo cherubim, qui </span><span class="fk">plenitudo scientiæ</span><span class="ft"> dicuntur, etc., usque ad si aliud promitteret quod aliud negaret. BEDA, ibid. Numero singulari </span><span class="fk">cherub, </span><span class="ft"> plurali autem </span><span class="fk">cherubim</span><span class="ft"> dicitur, etc., usque ad bene expansis alis ad volandum aptatis designantur.</span></p>
  </aside>

  <aside id="FN263">
    <p class="f"><a class="notebackref" href="#EX25_22"><span class="notemark">†††</span> 25:22</a> <span class="fk">Inde præcipiam, </span><span class="ft"> etc., </span><span class="fk">super propitiatorium. </span><span class="ft"> ID., ibid. Super propitiatorio, etc., usque ad unde Habacuc ait: </span><span class="fk">In medio duorum animalium innotesces</span><span class="ft"> Habac. 3.. BED., ibid. Potest in arca Ecclesia figurari, etc., usque ad quo ipsa in fundamento summæ veritatis stabilita consistunt. BED., ibid. Mensa de lignis Setim, etc., usque ad unde Cant. 2: </span><span class="fk">Introduxit me rex in cellam vinariam, et ordinavit in me charitatem. </span></p>
  </aside>

  <aside id="FN264">
    <p class="f"><a class="notebackref" href="#EX25_23"><span class="notemark">‡‡‡</span> 25:23</a> <span class="fk">In altitudine cubitum, </span><span class="ft"> etc. BED., ibid. Quod altitudo cubitum et semissem habet, etc., usque ad non per plenum cubitum figuratur. </span><span class="fk">Faciesque illi labium., </span><span class="ft"> etc. BED., ibid. Labium aureum fit in mensa per circumitum etc., usque ad pro diversitate meritorum, gloria singulorum.</span></p>
  </aside>

  <aside id="FN265">
    <p class="f"><a class="notebackref" href="#EX25_24"><span class="notemark">§§§</span> 25:24</a> <span class="fk">Coronam, </span><span class="ft"> etc., et </span><span class="fk">super illam alteram coronam. </span><span class="ft"> BED., ibid. Corona aurea additur, cum per Evangelium his qui mandata custodiunt, etc., usque ad quod ei sublimior gloria in receptione corporum servetur.</span></p>
  </aside>

  <aside id="FN266">
    <p class="f"><a class="notebackref" href="#EX25_26"><span class="notemark">*</span> 25:26</a> <span class="fk">Per singulos, </span><span class="ft"> etc. BED., ibid. Mensa tabernaculi quatuor pedes habet, etc., usque ad intrent in regnum cœlorum.</span></p>
  </aside>

  <aside id="FN267">
    <p class="f"><a class="notebackref" href="#EX25_27"><span class="notemark">†</span> 25:27</a> <span class="fk">Ut mittantur vectes per eos. </span><span class="ft"> ID., ibid. Per circulos mittuntur vectes ad subvehendam mensam, etc., usque ad Domini mensam cum panibus et vasis in quatuor circulis portant.</span></p>
  </aside>

  <aside id="FN268">
    <p class="f"><a class="notebackref" href="#EX25_29"><span class="notemark">‡</span> 25:29</a> <span class="fk">Parabis et acetabula ac phialas. </span><span class="ft"> ID., ibid. Varia vasa quæ fiunt ad offerenda libamina, etc., usque ad unde: </span><span class="fk">Quis putas est fidelis dispensator et prudens</span><span class="ft"> Luc. 12.? </span><span class="fk">Parabis acetabula, </span><span class="ft"> etc. GREG., hom. 6 in Evang., tom. 2. Quid per phialas et cyathos nisi mensura prædicationis accipitur? etc., usque ad sed etiam parva et subtilia, quæ quasi per gustum notitiam præstent. IDEM. Alius doctrina veritatis plenus auditores inebriat, et quasi phialam porrigit: Alius explere quod sentit non valet, sed etiam quia utcumque denuntiat, per cyathum gustum præbet. Qui ergo per doctrinam sapientiæ ministrare phialas non possunt, quantum pro divina largitate sufficiunt, propinent proximis cyathos verbi.</span></p>
  </aside>

  <aside id="FN269">
    <p class="f"><a class="notebackref" href="#EX25_30"><span class="notemark">§</span> 25:30</a> <span class="fk">Et pones super mensam panes propositionis in conspectu meo semper. </span><span class="ft"> Josephus dicit duodecim panes ex simila fieri, singulos ex duabus decimis, qui Sabbato super mensam sex hinc et sex inde ponebantur: super quemque patena aurea cum pugillo thuris, et sic servabantur usque ad aliud Sabbatum, in quo thus cremabatur; panes vero sacerdotes comedebant calidos cum thure reponentes. </span><span class="fk">Et pones super mensam, </span><span class="ft"> etc. BED. ubi supra. Bene panes propositionis vocantur, quia semper debet patere sermo salutis cunctis fidelibus, nec unquam deesse oportet in ecclesia verbum solatii: quod Dominus per præcones veritatis mundo proponens in conspectu suo apparere, et usque in finem his qui esuriunt et sitiunt justitiam incessanter abundare voluit.</span></p>
  </aside>

  <aside id="FN270">
    <p class="f"><a class="notebackref" href="#EX25_31"><span class="notemark">**</span> 25:31</a> <span class="fk">Facies et candelabrum, </span><span class="ft"> etc. GREG., hom. 6 in Ezech. Candelabrum Christus est in quo natura humanitatis fulsit lumine deitatis, etc., usque ad scyphi ergo et sphærulæ ad laborem pertinent, lilia ad retributionem. </span><span class="fk">Facies et candelabrum ductile de auro mundissimo. </span><span class="ft"> BEDA, ibid. Candelabrum tabernaculi, etc., usque ad et claritatem verbi omnibus prædicando et faciendo ostendit. </span><span class="fk">Et calamos, scyphos et sphærulas. </span><span class="ft"> ID., ibid. Scilicet prædicatores de hastili procedentes, etc., usque ad quæ animabus sanctis, id est, floribus vernat æternis.</span></p>
  </aside>

  <aside id="FN271">
    <p class="f"><a class="notebackref" href="#EX25_32"><span class="notemark">††</span> 25:32</a> <span class="fk">Sex calami, </span><span class="ft"> etc. ID., ibid. Senarius in quo factus est mundus, etc., usque ad unde Paulus: </span><span class="fk">Gratia Domini nostri Jesu Christi et charitas Dei, et communicatio sancti Spiritus, sit semper cum omnibus vobis. </span><span class="fk">Tres ex uno. </span><span class="ft"> ID., ibid. Tres calami ex uno latere, etc., usque ad visione ejus fruetur. ID., ubi supra. Fiunt scyphi in candelabro ad nucis modum, etc., usque ad quia continentes illius temporis tres ordines sanctorum eadem distinctione temporum habuerunt.</span></p>
  </aside>

  <aside id="FN272">
    <p class="f"><a class="notebackref" href="#EX25_33"><span class="notemark">‡‡</span> 25:33</a> <span class="fk">In nucis. </span><span class="ft"> ID. Nux Ecclesiam significat, unde: </span><span class="fk">Descendit in hortum nucum. </span><span class="ft"> Nux enim dulcem fructum habet intus, qui nisi fracta testa non ostenditur foris: sic sanctorum vita suavitatem gratiæ in corde conservat, quæ non cognoscitur exterius nisi, soluto carnis domicilio animæ, in cœlesti luce sese conspiciant. ID. Tertius similiter calamus tres scyphos et sphærulas, et tria habet lilia: quia multi conjugati ante legem, sub lege et sub prophetis erant, qui verbum Domini audire, et viam ejus currere et bonorum operum præmia exspectare gauderent. ID. Item ex alio latere primus calamus, secundus et tertius, tres scyphos et sphærulas; tria quoque habebat lilia: quia in utroque Testamento in doctoribus, in continentibus, et in conjugatis Deo devotis tres fuerunt ordines temporum distantia. In primitiva scilicet ecclesia de Isræl, in nostra electione de gentibus, in ultima collectione reliquiarum Isræl, qui omnes suo tempore verbo vitæ inebriati, in via pacis properare, candorem perpetuæ lucis videre desiderant.</span></p>
  </aside>

  <aside id="FN273">
    <p class="f"><a class="notebackref" href="#EX25_34"><span class="notemark">§§</span> 25:34</a> <span class="fk">In ipso autem candelabro, </span><span class="ft"> etc. ID., ubi supra. Diximus ipsum candelabrum, etc., usque ad sed innovata per spiritum corda capiunt.</span></p>
  </aside>

  <aside id="FN274">
    <p class="f"><a class="notebackref" href="#EX25_35"><span class="notemark">***</span> 25:35</a> <span class="fk">Sphærulæque per singulos et lilia. Sphærulæ sub duobus calamis, </span><span class="ft"> etc. ID., ibid. Sunt per singulos scyphos sphærulæ simul et lilia, etc., usque ad unde: </span><span class="fk">Læva ejus sub capite meo, et dextera ejus amplexabitur me. </span><span class="ft"> ID., ibid. Scyphi, sphærulæ et lilia sub duobus calamis sunt, etc., </span><span class="fk">usque ad omnis plenitudo divinitatis corporaliter. </span></p>
  </aside>

  <aside id="FN275">
    <p class="f"><a class="notebackref" href="#EX25_36"><span class="notemark">†††</span> 25:36</a> <span class="fk">Et sphærulæ igitur et calami. </span><span class="ft"> ID., ibid. Omne opus candelabri, etc., usque ad unde: </span><span class="fk">In tribulatione dilatasti mihi, </span><span class="ft"> etc.</span></p>
  </aside>

  <aside id="FN276">
    <p class="f"><a class="notebackref" href="#EX25_37"><span class="notemark">‡‡‡</span> 25:37</a> <span class="fk">Facies. </span><span class="ft"> ID. Lucernæ septem, septem sunt dona Spiritus sancti, qui in Christo semper manserunt, et fidelibus secundum voluntatem ejus distributa sunt: hæ super candelabrum ponuntur, quia requievit super eum Spiritus sapientiæ et intellectus Isai. 11.. </span><span class="fk">Ut luceant, </span><span class="ft"> etc. ID., ibid. Lucernæ candelabri ex adverso tabernaculum illustrabant, cum Christus plenus gratia et veritate omnibus tribuebat de sua plenitudine; mansuetis et pauperibus verbum Evangelii committens; pœnitentibus medelam indulgentiæ conferens. Nunc tempus esse parcendi in futuro universalis judicii tempus affirmans.</span></p>
  </aside>

  <aside id="FN277">
    <p class="f"><a class="notebackref" href="#EX25_38"><span class="notemark">§§§</span> 25:38</a> <span class="fk">Emunctoria quoque, et ubi quæ. </span><span class="ft"> ID., ibid. Divina verba, quibus manifeste signatur in plurimis non legis litteram, sed spiritualem sensum esse servandum: unde: </span><span class="fk">Si circumcidimini, Christus nihil vobis proderit. </span><span class="ft"> ID., ibid. Emunctorium, et vasa, ubi quæ emuncta sunt exstinguuntur, etc., usque ad dicens: </span><span class="fk">Sive prophetiæ evacuabuntur, sive linguæ cessabunt, </span><span class="ft"> etc. </span><span class="fk">Emunctoria quoque, </span><span class="ft"> etc. ID., ibid. Sunt quædam in Scripturis præcepta, etc., usque ad et alibi: </span><span class="fk">Ecce nova facio omnia. </span></p>
  </aside>

  <aside id="FN278">
    <p class="f"><a class="notebackref" href="#EX25_39"><span class="notemark">*</span> 25:39</a> <span class="fk">Omne. </span><span class="ft"> ID., ibid. Hoc est corpus Christi cum ipso capite, scilicet omnes electi, etc., usque ad quia merito scelerum in abyssum gravantis pœnæ decidunt.</span></p>
  </aside>

  <aside id="FN279">
    <p class="f"><a class="notebackref" href="#EX25_40"><span class="notemark">†</span> 25:40</a> <span class="fk">Inspice. </span><span class="ft"> ID., ibid. Ostensum est Mosi in monte exemplar candelabri quod faceret, etc., usque ad exemplar auditoribus exsecutione operis et verbo doctrinæ ostendit.</span></p>
  </aside>

  <aside id="FN280">
    <p class="f"><a class="notebackref" href="#EX26_1"><span class="notemark">*</span> 26:1</a> <span class="fk">Tabernaculum vero ita et fiet, </span><span class="ft"> etc. BED., lib. II de Tabernac., cap. 3, tom. 2. Tabernaculum, quod fecit Moyses in solitudine, et templum quod fecit Salomon in Jerusalem, etc., usque ad et copula divinæ et propriæ dilectionis jungantur. ID., ubi supra. Potest figura utriusque sanctuarii ita distingui, etc., usque ad mirabili figurarum varietate depingit. </span><span class="fk">De bysso retorta et hyacintho ac purpura coccoque bis tincto variatas. </span><span class="ft"> ID., ubi supra, cap. 2. In his quatuor cortinarum coloribus, etc., usque ad purpura sanguinei coloris et de conchyliorum sanguine tincta devota Deo corda figurat, et pro Deo mori parata.</span></p>
  </aside>

  <aside id="FN281">
    <p class="f"><a class="notebackref" href="#EX26_2"><span class="notemark">†</span> 26:2</a> <span class="fk">Longitudo cortinæ unius habebit viginti octo cubitos, latitudo quatuor, </span><span class="ft"> etc. ID., ibid. Si ab uno usque ad septem omnes in ordine numeros pleno ordine numeraveris, usque ad ut per fidem et opera bona ad requiem tendat. </span><span class="fk">Unius mensuræ, </span><span class="ft"> etc. ID., ibid. Etsi variante pictura cortinæ differebant, una tamen erant omnes longitudinis et latitudinis mensura temperatæ, quia etsi donationes habent electi differentes, unus tamen Dominus, una fides, unum baptisma, unus Deus et Pater omnium. ID., ubi supra. Narrat Josephus, etc., usque ad quasi una decem cortinarum connexione tabernaculum decoratur.</span></p>
  </aside>

  <aside id="FN282">
    <p class="f"><a class="notebackref" href="#EX26_4"><span class="notemark">‡</span> 26:4</a> <span class="fk">Ansulas hyacinthinas in lateribus, </span><span class="ft"> etc. ID., ibid. Ansulis hyacinthinis cortinæ invicem copulantur, etc., usque ad et in ea se perpetuo mansuros confidunt. BEDA, ibid. Præceptum est quoque fieri fimbrias per angulos palliorum, etc., usque ad a quatuor ventis collecti, indivisibili societate conjungemur.</span></p>
  </aside>

  <aside id="FN283">
    <p class="f"><a class="notebackref" href="#EX26_5"><span class="notemark">§</span> 26:5</a> <span class="fk">Quinquagenas, </span><span class="ft"> etc. ID., ibid. In quinquagesimo anno, etc., usque ad et in cujus perceptione veraciter quiescitur et gaudetur, recte figuratur. ID., ibid. Quinquaginta ansulas habent cortinæ, quia dono Spiritu sancti agitur, ut in societate pacis, quæ est vinculum perfectionis, sibi invicem copulentur electi: futuræ quoque spes et memoria societatis et pacis, quæ in hac vita habetur, temporibus vel locis discretos una facit pietate concordes. ID., ibid. Cortinæ in utraque parte habent ansas, etc., usque ad cum justi concordi virtutum qualitate fœderantur. </span><span class="fk">Facies et quinquaginta circulos. </span><span class="ft"> ID., ibid. Hoc plenius explicatur, cum dicitur, etc., usque ad imo ex omnibus electis Christi Ecclesia perficiatur.</span></p>
  </aside>

  <aside id="FN284">
    <p class="f"><a class="notebackref" href="#EX26_7"><span class="notemark">**</span> 26:7</a> <span class="fk">Facies et saga, </span><span class="ft"> etc. ID., ibid. Hoc in sequentibus ita reperitur: </span><span class="fk">Fecit et saga undecim de pilis caprarum, </span><span class="ft"> etc. Saga, quibus operitur tabernaculum, etc., usque ad dum quasi saga foris tempestates tolerant. Saga cilicina grossas hominum mentes significant, quæ occulto Dei judicio quamvis dure præferuntur, quia servire curis temporalibus non timent, ut tentationum ventos et pluvias portent. </span><span class="fk">Facies et saga, </span><span class="ft"> etc. ID., ibid. Cilicium pœnitentium est, etc., usque ad quorum tamen corda quantæ sint perfectionis declaratur, cum dicitur: </span><span class="fk">Longitudo sagi unius, </span><span class="ft"> etc. ID., ibid. Saga cilicina, vel de pilis caprarum, etc., usque ad nec apostolicam gratiam percipiant. AUG., quæst. 108 in Exod. Undecim sunt vela capillacea, etc., </span><span class="fk">usque ad et quorum tecta sunt peccata. </span><span class="fk">Ad operiendum, </span><span class="ft"> scilicet ne interiora tenera clara qualibet adversitate turbentur, alioquin nec byssus fulget, nec coccus coruscat, nec hyacinthus cæruleo colore decoratur: non debent ergo qui in Ecclesiæ sinu proficiunt præpositos despicere, si vacare eos rebus exterioribus vident.</span></p>
  </aside>

  <aside id="FN285">
    <p class="f"><a class="notebackref" href="#EX26_8"><span class="notemark">††</span> 26:8</a> <span class="fk">Longitudo sagi unius. </span><span class="ft"> BEDA, lib. II de Tabernac., cap. 3, tom. 2. Longitudo habet denarium numerum, etc., usque ad qui tamen secundum humanæ perfectionis modum inter homines sublimantur. </span><span class="fk">Æqua erit mensura. </span><span class="ft"> ID., ibid. Quia una est fides in qua tota salvatur Ecclesia, etc., usque ad ubi solida parietis firmitas aberat. ID., ibid. Intuere etiam mensuram cortinarum, etc., usque ad Hæc de cortinis. ID., ibid. Saga tricenos habet cubitos longitudinis, etc., usque ad eo quod sint duces sequentium domini gregum.</span></p>
  </aside>

  <aside id="FN286">
    <p class="f"><a class="notebackref" href="#EX26_9"><span class="notemark">‡‡</span> 26:9</a> <span class="fk">Sextum sagum in fronte. </span><span class="ft"> Mystice vero in fronte tecti sextum sagum duplicatur, cum omnes, qui sanctam intrant Ecclesiam, ita fide et sacramento Dominicæ passionis initiantur, ut hujus quoque imitatione semper sibi vivendum esse intelligant. Quasi enim in ingressu sextum sagum duplicatur, ut Dominicæ passionis sacramenta consequamur et exemplis instruamur. De sacramentis ait Petrus: </span><span class="fk">Qui regeneravit nos in spem vivam per resurrectionem Jesu Christi ex mortuis. </span><span class="ft"> Dicit et de imitatione passionis: </span><span class="fk">Christo igitur passo in carne, et vos eadem cogitatione armamini. </span></p>
  </aside>

  <aside id="FN287">
    <p class="f"><a class="notebackref" href="#EX26_10"><span class="notemark">§§</span> 26:10</a> <span class="fk">Facies et quinquaginta ansas in ora sagi unius. </span><span class="ft"> BEDA, ibid. Ut hæc supra in cortinis exposuimus, etc., usque ad tanto auxilium proximi, quo confortetur, inquirit.</span></p>
  </aside>

  <aside id="FN288">
    <p class="f"><a class="notebackref" href="#EX26_11"><span class="notemark">***</span> 26:11</a> <span class="fk">Æneas quibus jungantur ansæ, ut unum ex omnibus operimentum, </span><span class="ft"> etc. ID. Bene autem fibulæ sunt æneæ, de vocali, scilicet metallo factæ, quia magnam vocem habet apud Deum humilis conscientia justorum. Unde pauper Davidicus, cum anxiatus esset et non in auribus hominum, sed in conspectu Dei orationem suam effunderet: </span><span class="fk">Domine, </span><span class="ft"> inquit </span><span class="fk">exaudi orationem meam, et clamor meus ad te veniat. </span></p>
  </aside>

  <aside id="FN289">
    <p class="f"><a class="notebackref" href="#EX26_12"><span class="notemark">†††</span> 26:12</a> <span class="fk">Quod autem superfuerit, </span><span class="ft"> etc. ID., ibid. Hæc ut plenius intelligantur, etc., usque ad decem rursus descensionis juxta orientalis parietis tabulas.</span></p>
  </aside>

  <aside id="FN290">
    <p class="f"><a class="notebackref" href="#EX26_13"><span class="notemark">‡‡‡</span> 26:13</a> <span class="fk">Et cubitus. </span><span class="ft"> Quia cortinas uno cubito transibant saga ab australi latere domus, altero a septentrionali, ideoque ad terram perveniebant, quia hæc triginta cubitos longitudinis, illæ duos minus habebant.</span></p>
  </aside>

  <aside id="FN291">
    <p class="f"><a class="notebackref" href="#EX26_14"><span class="notemark">§§§</span> 26:14</a> <span class="fk">Facies et operimentum. </span><span class="ft"> STRAB. Primum erat operimentum cortinarum ex bysso, purpura et cocco; secundum sagorum undecim; tertium ex rubricatis pellibus arietum; postremum erat hyacinthinarum pellium. Cortinæ autem ita operiebant, ut ad latera descenderent, ad terram tamen non pertingerent; saga autem tectum et latera operiebant, et ad terram pertingebant. Pelles vero rubricatæ vel ianthinæ, tectum tantum operiebant, nec ad altera declinabant. </span><span class="fk">De pellibus, </span><span class="ft"> etc. BED., ibid., cap. 4. Arietes sunt doctores, gregis Dominici duces. Unde: </span><span class="fk">Afferte Domino, filii Dei, afferte, </span><span class="ft"> etc. Quasi, o angeli, huic officio mancipati, afferte Domino in cœlos imitatores apostolorum. Hinc quoque sexta mansio populi de Ægypto egressi helin, id est arietes, nominatur, in qua erant duodecim fontes et septuaginta palmæ, ut scilicet nomine et specie figuram apostolorum teneret. </span><span class="fk">Rubricatis. </span><span class="ft"> ID., ibid. Rubricantur pelles arietum ad operiendum tectum tabernaculi, etc., usque ad ne inter pressuras deficiant, muniunt </span><span class="fk">De ianthinis pellibus. </span><span class="ft"> ID., ibid. Hyacinthus cœlestis est coloris, etc., usque ad id est cœli vitam imitantes.</span></p>
  </aside>

  <aside id="FN292">
    <p class="f"><a class="notebackref" href="#EX26_15"><span class="notemark">*</span> 26:15</a> <span class="fk">De lignis setim. </span><span class="ft"> ID., ibid. Hæ tabulæ apostolos et successores, per quorum sermonem Ecclesia dilatata est, significant, etc., usque ad nec translatum est nomen Hebræum, quia vix apud alios invenitur hoc lignum.</span></p>
  </aside>

  <aside id="FN293">
    <p class="f"><a class="notebackref" href="#EX26_16"><span class="notemark">†</span> 26:16</a> <span class="fk">Singulæ denos cubitos habent in longitudine, in latitudine cubitum ac semissem. </span><span class="ft"> BEDA, ibid. Longitudo tabularum altitudo est quæ decem cubitos habebat, etc., </span><span class="fk">usque ad: et ostendam illi salutare meum</span><span class="ft"> Psal. 90..</span></p>
  </aside>

  <aside id="FN294">
    <p class="f"><a class="notebackref" href="#EX26_17"><span class="notemark">‡</span> 26:17</a> <span class="fk">In lateribus. </span><span class="ft"> ID., ibid. Incastratur in lateribus tabularum, etc., usque ad sinu amoris suscipimus, et nos ab illis suscipi credimus.</span></p>
  </aside>

  <aside id="FN295">
    <p class="f"><a class="notebackref" href="#EX26_18"><span class="notemark">§</span> 26:18</a> <span class="fk">Quarum viginti erunt in latere meridiano. </span><span class="ft"> ID., ubi supra, cap. 6. Quanta fuerit longitudo tabernaculi, etc., usque ad ne quis sibi virtutes sine opere putet sufficere.</span></p>
  </aside>

  <aside id="FN296">
    <p class="f"><a class="notebackref" href="#EX26_19"><span class="notemark">**</span> 26:19</a> <span class="fk">Quibus quadraginta bases argenteas, </span><span class="ft"> etc. ID., ibid. Bases, quibus tabulæ sustentabantur, verba sunt et libri legis et prophetarum, quibus Apostoli et evangelistæ, quæ scribere et prædicare volebant, vera esse et divina probabant. Unde: </span><span class="fk">Tunc adimpletum est quod dictum est per prophetas. </span><span class="ft"> Et alibi: </span><span class="fk">Hoc autem totum factum est, ut adimplerentur scripturæ prophetarum</span><span class="ft"> Matth. 21.. Et Petrus ait: </span><span class="fk">Habemus firmiorem propheticum sermonem</span><span class="ft"> II Petr. 1.. BED., GREG. Per tabularum bases argenteas ordo prophetarum significatur: qui dum primi de Domini incarnatione locuti sunt, quasi bases a fundamento surrexerunt, et superpositæ fabricæ pondera sustinuerunt, et tabulas, id est apostolicam prædicationem in mundo dilatatam, quasi firmi et fusiles sustinent: quia apostolorum vita prædicatione eorum instruitur, et auctoritate solidatur. Unde bases binæ conjunctæ singulis tabulis supponuntur: quia dum prophetæ in verbis suis de Christi incarnatione concordant, sequentes prædicatores ædificant, ut quo a semetipsis non discrepant, illos robustius figant. Ex argento fundi jubentur. Argenti enim claritas ex usu servatur, sine usu in nigredinem vertitur; prophetarum vero dicta ante Christi adventum in usu spiritualis intelligentiæ non erant, dum conspici per obscuritatem non poterant, et ideo quasi nigra permanebant: sed postquam Christus veniens ea ante oculos nostros incarnationis manu tersit, quidquid lucis in eis latebat claruit, sensusque patrum præcedentium in usum dedit, quia verba rebus exposuit. BEDA. Bene singulis tabulis binæ bases supponuntur, ut consensus propheticæ attestationis, in omnibus quæ Apostoli dixere, monstretur. Vel binæ per duos angulos subjiciuntur, ut bene suffultis angulis tota recte possit consistere tabula, quia omnis apostolici et evangelici sermonis in propheticis libris initium præsignatur, et finis omnis apostolorum et successorum vita ab initio fidei usque ad finem vitæ præsentis mysticis veteris testamenti inserta est tabulis.</span></p>
  </aside>

  <aside id="FN297">
    <p class="f"><a class="notebackref" href="#EX26_20"><span class="notemark">††</span> 26:20</a> <span class="fk">In latere quoque secundo. </span><span class="ft"> Latus meridianum, quod vergit ad austrum, antiquam Dei plebem significat, quæ dudum lucem scientiæ legis accipiens, amore Dei fervebat. Latus secundum quod vergit ad Aquilonem, gentes significat, quæ usque ad tempus incarnationis tenebris et frigore infidelitatis torpebant, de quarum vocatione dicitur: </span><span class="fk">Dicam Aquiloni, Da: et Austro, Noli prohibere</span><span class="ft"> Isa. 43.. Quasi, dicam populo gentium diu sine fide algenti: De filiis tuis veniant ad fidem meæ confessionis et amoris. Quin et plebi Isræliticæ quæ jam meæ cognitionis lumine fruitur: Noli prohibere gentes in sortem electionis recipi. </span><span class="fk">Viginti tabulæ. </span><span class="ft"> BEDA. Unius autem numeri, et mensurarum, et facturæ, tabula utrumque latus habuit: quia una et eadem fides, spes et charitas, utrique populo per apostolos prædicatur, et ad terram uterque regni cœlestis promissam vocatur. De utroque generale præceptum accipiunt: </span><span class="fk">Euntes in mundum universum prædicate Evangelium omni creaturæ</span><span class="ft"> Marc. 16., id est præputio et circumcisioni. Et absque ulla differentia subinfertur: </span><span class="fk">Qui crediderit et baptizatus fuerit salvus erit. </span></p>
  </aside>

  <aside id="FN298">
    <p class="f"><a class="notebackref" href="#EX26_21"><span class="notemark">‡‡</span> 26:21</a> <span class="fk">Binæ bases. </span><span class="ft"> Basis est fundamentum a Græco, id est fundo. Per bases prophetæ significantur, quorum auctoritati apostoli et omnes doctores innituntur. Binæ autem dicuntur propter concordiam prophetarum, qui omnes unum senserunt.</span></p>
  </aside>

  <aside id="FN299">
    <p class="f"><a class="notebackref" href="#EX26_22"><span class="notemark">§§</span> 26:22</a> <span class="fk">Ad occidentalem, </span><span class="ft"> etc. BEDA, ibid. Occidentalis plaga, etc., usque ad usque ad finem sæculi sunt in Ecclesia permansuri. </span><span class="fk">Ad occidentalem vero plagam, </span><span class="ft"> etc. ID., ibid. Bene in occidentali plaga tabernaculum consummatur, etc., usque ad sed etiam pro malis a quibus liberavit. ID. Bene plaga occidentalis, quæ mare respicere dicta est, sex tabulis constat: quia in senario boni operis consummatio notatur: quia in illo mundi ornatum Dominus consummavit; in illo hominem in principio creavit; in illo genus humanum sua passione restauravit. Vel quia sunt sex ætates sæculi, quibus oportet nos bonis operibus perfici, ut ad æternam et resurrectionis gloriam perveniamus.</span></p>
  </aside>

  <aside id="FN300">
    <p class="f"><a class="notebackref" href="#EX26_23"><span class="notemark">***</span> 26:23</a> <span class="fk">Et rursum alias duas. </span><span class="ft"> ID. Quia rursum aliæ duæ tabulæ, exceptis sex primis, in angulum jubentur erigi post tergum tabernaculi, quæ venientem ab orientali plaga parietem excipiunt, et occidentalis plagæ parieti conjunguntur, ad remunerationem futuræ vitæ pertinet, quæ post labores et tempora unius vitæ secura vel securata est, divisa in sabbatismum, id est, requiem animarum post absolutionem corporum, et gloriam resurrectionis utrique populo communis nullo fine terminandam.</span></p>
  </aside>

  <aside id="FN301">
    <p class="f"><a class="notebackref" href="#EX26_24"><span class="notemark">†††</span> 26:24</a> <span class="fk">Eruntque sibi conjunctæ. </span><span class="ft"> ID., ibid. Quia omnis electorum vita una fide et charitate ad cœlestia tendit, et in unum finem visionis divinæ pervenit, et in una voce recti dogmatis omnis sanctorum prædicatorum sermo convenit. Recederet enim ab invicem compago tabularum si quod unus propheta aut Apostolus dixisset, alius negaret </span><span class="fk">Duabus quoque tabulis, </span><span class="ft"> etc. BEDA, ibid. Angulares tabulæ tabulis parietum per omnia sunt conjunctæ, etc., usque ad prophetæ consona voce futura esse prædixerunt. ID., ibid. Hic non dicitur mensura basium, etc., usque ad sed immobile secura quiete servaretur. </span><span class="fk">Facies et vectes de lignis, </span><span class="ft"> etc. ID., ibid., cap. 7. Quinque vectes qui tabulas tabernaculi continent, etc., usque ad nec alia quam legis mandata subdidit.</span></p>
  </aside>

  <aside id="FN302">
    <p class="f"><a class="notebackref" href="#EX26_29"><span class="notemark">‡‡‡</span> 26:29</a> <span class="fk">Ipsas quoque tabulas deaurabis</span><span class="ft"> ID., ibid. Tabulæ deauratæ tabernaculi præfulgent, etc., usque ad sed etiam supernæ retributionis lucem legunt. </span><span class="fk">Quos operies laminis. </span><span class="ft"> ID., ibid. Laminis aureis vectes operiuntur, etc., usque ad cum spiritualis intelligentia mysteriis plena ostenditur.</span></p>
  </aside>

  <aside id="FN303">
    <p class="f"><a class="notebackref" href="#EX26_30"><span class="notemark">§§§</span> 26:30</a> <span class="fk">Eriges tabernaculum. </span><span class="ft"> ID., ibid. Exemplum tabernaculi, etc., usque ad opus animumque componunt.</span></p>
  </aside>

  <aside id="FN304">
    <p class="f"><a class="notebackref" href="#EX26_31"><span class="notemark">*</span> 26:31</a> <span class="fk">Facies et velum. </span><span class="ft"> ID., ibid., cap. 8. Etiam juxta litteram pulchritudini cœlestis visionis hoc congruit. Si enim decorem flammasque astrorum, multifariam nubium speciem et ipsam irim consideras, mille trahentem et varios averso sole colores, multo plures et pulchriores quam in velo tabernaculi in cœlo picturas notabis. </span><span class="fk">Facies et velum, </span><span class="ft"> etc. ID., ibid. Velum hoc, usque ad ut appareat vultui Dei pro nobis. </span><span class="fk">Facies et velum de hyacintho et purpura coccoque bis tincto. </span><span class="ft"> ID., ibid. Hactenus de pariete meridiano, etc., usque ad averso sole colores.</span></p>
  </aside>

  <aside id="FN305">
    <p class="f"><a class="notebackref" href="#EX26_32"><span class="notemark">†</span> 26:32</a> <span class="fk">Quod appendes ante quatuor, </span><span class="ft"> etc. ID., ibid. Quatuor autem columnæ, etc., usque ad hoc ibi non erit ubi nihil omnino mali. </span><span class="fk">Quæ ipsæ quidem deauratæ. </span><span class="ft"> ID., ibid. Deauratæ sunt columnæ ante quas appenditur velum, quia positæ intra velum cœli virtutes angelorum summæ claritatis gratia vestitæ sunt. Capita habent aurea, quia mentem, qua reguntur, præsentia divinæ cognitionis et visionis habent illustratam. ID., ibid. Habent columnæ bases argenteas, etc., usque ad argento verborum nitor ostenditur. GREG., Moral. lib. 28, cap. 6. Quatuor columnarum bases jubet esse argenteas, etc., usque ad evangelistarum dicta ore et opere portant.</span></p>
  </aside>

  <aside id="FN306">
    <p class="f"><a class="notebackref" href="#EX26_33"><span class="notemark">‡</span> 26:33</a> <span class="fk">Inseretur autem velum, </span><span class="ft"> etc. BED., ubi supra. Quia in æterno consilio Divinitatis erat, etc., </span><span class="fk">usque ad: in die judicii. </span><span class="fk">Intra quod pones arcam testimonii, </span><span class="ft"> etc. Intra hoc velum posita est arca testamenti, quia Christus paternorum arcanorum conscius, post passionem et resurrectionem cœlos cœlorum ascendens, sedet ad dexteram Patris. </span><span class="fk">Dividentur. </span><span class="ft"> Quia Ecclesia, quæ ex angelis et hominibus constat, partim peregrinatur in infimis, partim regnat in supernis, adhuc cives suos, dirimente velo cœli, habet ab invicem segregatos.</span></p>
  </aside>

  <aside id="FN307">
    <p class="f"><a class="notebackref" href="#EX26_35"><span class="notemark">§</span> 26:35</a> <span class="fk">Mensamque extra velum, </span><span class="ft"> etc. ID. ibid. Mensa et candelabrum tabernaculi temporalia Dei beneficia significant, etc., usque ad testimonium perhibens ei.</span></p>
  </aside>

  <aside id="FN308">
    <p class="f"><a class="notebackref" href="#EX26_36"><span class="notemark">**</span> 26:36</a> <span class="fk">Facies et tentorium, </span><span class="ft"> etc. ID., ibid., cap. 9. Exposita narratione de velo, etc., usque ad quia continentia carnis et animi gaudebat. ID. Erat ad litteram tabernaculum domus Deo consecrata, etc., usque ad latitudinis quinquaginta.</span></p>
  </aside>

  <aside id="FN309">
    <p class="f"><a class="notebackref" href="#EX26_37"><span class="notemark">††</span> 26:37</a> <span class="fk">Et quinque columnas. </span><span class="ft"> ID., ibid. Columnæ quibus tentorium suspenditur, etc., usque ad nondum patefacta evangelica Scriptura. </span><span class="fk">Lignorum setim. </span><span class="ft"> ID., ibid. Columnæ de lignis, etc., </span><span class="fk">usque ad: sed Jesum Christum. </span><span class="fk">Quarum erunt capita aurea, </span><span class="ft"> etc., ID., ibid. Aurea capita Christum significant, etc., usque ad electorum animabus corruptione carentibus ædificatur.</span></p>
  </aside>

  <aside id="FN310">
    <p class="f"><a class="notebackref" href="#EX27_1"><span class="notemark">*</span> 27:1</a> <span class="fk">Facies et altare de lignis. </span><span class="ft"> BED., de Tabernac., lib. 2, cap. 11, tom. 2. Scilicet quia munda et incorrupta decet esse corda in quibus Spiritus sanctus habitat. </span><span class="fk">Et tres cubitos. </span><span class="ft"> ID., ibid. Tanta fere est statura hominis, etc., usque ad ad altare non pertinet.</span></p>
  </aside>

  <aside id="FN311">
    <p class="f"><a class="notebackref" href="#EX27_2"><span class="notemark">†</span> 27:2</a> <span class="fk">Cornua autem, </span><span class="ft"> etc. ID., Ibid. Quatuor angulos habet altare holocausti, etc., usque ad inviolabilis, imo fortior, persistit.</span></p>
  </aside>

  <aside id="FN312">
    <p class="f"><a class="notebackref" href="#EX27_3"><span class="notemark">‡</span> 27:3</a> <span class="fk">Faciesque in usus ejus lebetes. </span><span class="ft"> ID., ibid. Vasa altaris diversa, etc., usque ad charitas nunquam exstinguenda flagrabit. </span><span class="fk">Forcipes atque. </span><span class="ft"> ID., Ibid. Forcipes sunt prædicatores, etc., usque ad et lucere præcipiunt. </span><span class="fk">Atque fuscinulas, et ignium, </span><span class="ft"> etc. ID., ibid. Fuscinulæ, quæ Græce vocantur, etc., usque ad nostræ vero capacitatis mensuram transcendant. </span><span class="fk">Ignium receptacula. </span><span class="ft"> Ad hoc deputata sunt, ut per hæc ignis sanctus ab altari holocausti ad altare thymiamatis vespere et mane, ad incensum ponendum, deferretur; quia doctores tanquam ignem de altari holocaustorum ad altare thymiamatis deferunt, cum auditores de virtute in virtutem provehunt docendo, et meritis crescentibus, ad altiora et divinæ visionis arcana interiora. Qui etiam ferventia pietate corda proximorum imitantur, receptacula ignium fiunt, quia flammam cœlestis sacrificii, quam in fraternis mentibus conspiciunt, in suis accendere satagunt.</span></p>
  </aside>

  <aside id="FN313">
    <p class="f"><a class="notebackref" href="#EX27_4"><span class="notemark">§</span> 27:4</a> <span class="fk">Craticulumque in modum, </span><span class="ft"> etc. BED., ubi supra, cap. 18. Altare totum concavum fieri præceptum est, etc., usque ad a Judæorum doctoribus didicisse putamus.</span></p>
  </aside>

  <aside id="FN314">
    <p class="f"><a class="notebackref" href="#EX27_5"><span class="notemark">**</span> 27:5</a> <span class="fk">Subter arulam, </span><span class="ft"> etc. ID., ibid. Habet altare arulam, etc., usque ad et ad finem perfectionis perducantur. ID. Si quem movet juxta litteram, etc., usque ad tanto mundius inveniatur.</span></p>
  </aside>

  <aside id="FN315">
    <p class="f"><a class="notebackref" href="#EX27_6"><span class="notemark">††</span> 27:6</a> <span class="fk">Facies et vectes. </span><span class="ft"> Doctores scilicet qui Judæam et Gentilitatem in unam fidei gratiam consono ore et opere vocent. Vel ex utroque latere altaris ad portandum erunt vectes, cum prædicatores mentes fidelium in prosperis et in adversis constantiam virtutum tenere docebunt.</span></p>
  </aside>

  <aside id="FN316">
    <p class="f"><a class="notebackref" href="#EX27_8"><span class="notemark">‡‡</span> 27:8</a> <span class="fk">Sicuttibi in monte. </span><span class="ft"> BEDA, ibid. Omnia quæ nobis mystice, etc., usque ad semper agere jubemur.</span></p>
  </aside>

  <aside id="FN317">
    <p class="f"><a class="notebackref" href="#EX27_9"><span class="notemark">§§</span> 27:9</a> <span class="fk">Facies et atrium. </span><span class="ft"> ID., ubi supra, cap. 13. Sicut Sancta sanctorum, etc., usque ad sed ejus memoria ab intimo corde eradicatur. </span><span class="fk">Centum cubitos. </span><span class="ft"> ID., ibid. Constat centenarium, etc., usque ad et continentiæ temporalis assumant.</span></p>
  </aside>

  <aside id="FN318">
    <p class="f"><a class="notebackref" href="#EX27_10"><span class="notemark">***</span> 27:10</a> <span class="fk">Et columnas viginti. </span><span class="ft"> ID., ibid. Columnæ quibus tentoria suspenduntur, etc., usque ad quia non aliud quam verbum Dei sonant. </span><span class="fk">Cum basibus, </span><span class="ft"> etc. ID., ibid. Basibus columnarum, etc., usque ad nunquam fructu mercedis carebunt. </span><span class="fk">Argentea. </span><span class="ft"> ID. Capita non argentata, sed tota argentea: quia doctores totos se divinæ Scripturæ subjiciunt, verba divina meditando et prædicando mancipant animam et corpus. Sicut enim membra sine capite vivere nequeunt, sic illi eloquia divina vitam suam existimantes hæc nunquam obediendo portare, et se humiliando exaltare desistunt.</span></p>
  </aside>

  <aside id="FN319">
    <p class="f"><a class="notebackref" href="#EX27_11"><span class="notemark">†††</span> 27:11</a> <span class="fk">Similiter et in latere. </span><span class="ft"> ID., ibid. Eadem de latere Aquilonis repetuntur, etc., usque ad in uno tabernaculi latere fieri præcipiuntur.</span></p>
  </aside>

  <aside id="FN320">
    <p class="f"><a class="notebackref" href="#EX27_12"><span class="notemark">‡‡‡</span> 27:12</a> <span class="fk">In latitudine vero, </span><span class="ft"> etc. ID., ibid. Latitudo atrii quod respicit ad occasum solis, usque ad decem columnæ sublevantes extollunt.</span></p>
  </aside>

  <aside id="FN321">
    <p class="f"><a class="notebackref" href="#EX27_13"><span class="notemark">§§§</span> 27:13</a> <span class="fk">In ea quoque atrii. </span><span class="ft"> ID., ibid. Latitudo atrii orientem respiciens, etc., </span><span class="fk">usque ad: et vitam futuri sæculi. </span><span class="fk">Quinquaginta cubiti erunt. </span><span class="ft"> ID. Quinquaginta cubitis plagæ orientalis generaliter initia credentium signantur, quia in remissione peccatorum, et spe futuræ beatitudinis celebrantur, quorum specialis distinctio subinfertur, quæ ad eumdem finem bene considerata refertur. Sequitur enim.</span></p>
  </aside>

  <aside id="FN322">
    <p class="f"><a class="notebackref" href="#EX27_14"><span class="notemark">*</span> 27:14</a> <span class="fk">In quibus quindecim cubitorum tentoria lateri uno deputabuntur columnæque tres, </span><span class="ft"> etc. ID., ibid. Quindecim namque, etc., usque ad et corpus sine querela in diem Domini custodire.</span></p>
  </aside>

  <aside id="FN323">
    <p class="f"><a class="notebackref" href="#EX27_16"><span class="notemark">†</span> 27:16</a> <span class="fk">Columnasque habebit, </span><span class="ft"> etc. ID., ibid. In introitu atrii quatuor sunt columnæ, etc., usque ad omnes corporis sensus in obedientia charitatis expendunt. </span><span class="fk">Ex hyacintho, </span><span class="ft"> etc. ID., ibid. Recte in hoc introitu atrii tentorum, etc., usque ad tentorium decorant pulchra colorum varietate contextum.</span></p>
  </aside>

  <aside id="FN324">
    <p class="f"><a class="notebackref" href="#EX27_17"><span class="notemark">‡</span> 27:17</a> <span class="fk">Omnes columnæ, </span><span class="ft"> etc. ID. Quæ dixerat, diligentius inculcat, ut sedulo lectorem admoneat, neminem inter doctores veritatis, columnas scilicet atrii cœlestis, posse computari, qui non instar æris invincibilem inter adversa patientiam habere didicerit, nisi sese cœlestium observantia et annuntiatione verborum, velut argenti laminis undique muniendo exornaverit, nisi se omni subjectione præceptis divinis, quasi argenteo capiti, supposuerit, et timore Dei velut ænea basi stabilierit.</span></p>
  </aside>

  <aside id="FN325">
    <p class="f"><a class="notebackref" href="#EX27_18"><span class="notemark">§</span> 27:18</a> <span class="fk">In longitudine, </span><span class="ft"> etc. ID. Centum cubitos longitudinis, etc., usque ad fietque de bysso retorta, etc.</span></p>
  </aside>

  <aside id="FN326">
    <p class="f"><a class="notebackref" href="#EX27_19"><span class="notemark">**</span> 27:19</a> <span class="fk">Cuncta vasa, </span><span class="ft"> etc. ID., ibid. Hæc vasa homines sunt in Ecclesia, etc., </span><span class="fk">usque ad atria Domini. </span></p>
  </aside>

  <aside id="FN327">
    <p class="f"><a class="notebackref" href="#EX27_20"><span class="notemark">††</span> 27:20</a> <span class="fk">Præcipe filiis Isræl. </span><span class="ft"> ID., lib. III de Tabern., cap. 1, tom. 2. Disposito omni ornatu tabernaculi, etc., usque ad lumen bonæ actionis ostendat. </span><span class="fk">De arboribus olivarum. </span><span class="ft"> ID., ibid. Notandum quod filii Isræl jubentur offerre oleum, etc., usque ad ad incendenda thymiamata orationum.</span></p>
  </aside>

  <aside id="FN328">
    <p class="f"><a class="notebackref" href="#EX27_21"><span class="notemark">‡‡</span> 27:21</a> <span class="fk">Et collocabunt. </span><span class="ft"> ID., ibid. Non est enim omnium sacramenta fidei populo prædicare, etc., usque ad qualibus Jacobus dicit. </span><span class="fk">Nolite plures magistri fieri, fratres mei, </span><span class="ft"> etc. Jac. 3.. </span><span class="fk">Perpetuus erit, </span><span class="ft"> etc. ID., ibid. Hæc clausula, sicut quæ tabernaculo, etc., usque ad cum sit Deus omnia in omnibus.</span></p>
  </aside>

  <aside id="FN329">
    <p class="f"><a class="notebackref" href="#EX28_1"><span class="notemark">*</span> 28:1</a> <span class="fk">Applica quoque ad te, </span><span class="ft"> etc. BEDA, lib. III de Tabernac., cap. 1, tom. 2. Quomodo tabernaculum, etc., usque ad et cunctos Ecclesiæ magistros. ID. </span><span class="fk">Applica quoque, </span><span class="ft"> etc. Descripta factura tabernaculi, etc., usque ad igne supernæ ultionis absumuntur.</span></p>
  </aside>

  <aside id="FN330">
    <p class="f"><a class="notebackref" href="#EX28_2"><span class="notemark">†</span> 28:2</a> <span class="fk">Faciesque vestem sanctam. </span><span class="ft"> ID., ibid. Vestes sanctæ Aaron, etc., usque ad et Dei verbi dispensatorem.</span></p>
  </aside>

  <aside id="FN331">
    <p class="f"><a class="notebackref" href="#EX28_4"><span class="notemark">‡</span> 28:4</a> <span class="fk">Hæc autem. </span><span class="ft"> ID., ibid. Quomodo hæc singula facta sint, etc., usque ad præclara et interni arbitri conspectui oportet esse gloriosa. GREG. Past., lib. 2, cap. 3, tom. 3. Jubetur sacerdos in utroque humero, etc., usque ad quasi in diversa superhumeralis specie byssus torta candescit.</span></p>
  </aside>

  <aside id="FN332">
    <p class="f"><a class="notebackref" href="#EX28_6"><span class="notemark">§</span> 28:6</a> <span class="fk">Facient autem superhumerale. </span><span class="ft"> BED., lib. III de Tabernac., cap. 4. Quia in humeris onera portamus, etc., usque ad cum per abstinentiam caro fatigatur. </span><span class="fk">Coccoque bis tincto et bysso retorta, opere polymito. </span><span class="ft"> ID., ibid. Coccus ignis specie refulget, etc., </span><span class="fk">usque ad</span><span class="ft"> in suo habitu coccum demonstrans.</span></p>
  </aside>

  <aside id="FN333">
    <p class="f"><a class="notebackref" href="#EX28_7"><span class="notemark">**</span> 28:7</a> <span class="fk">Duas oras junctas habebit in utroque latere summitatum, ut in unum redeant. </span><span class="ft"> ID., ibid. De hoc in sequentibus dicitur, etc., usque ad quam vitæ invisibilis præmia requirimus.</span></p>
  </aside>

  <aside id="FN334">
    <p class="f"><a class="notebackref" href="#EX28_8"><span class="notemark">††</span> 28:8</a> <span class="fk">Ipsa quoque textura et cuncta operis varietas erit ex auro et hyacintho ac purpura, coccoque bis tincto, et bysso retorta. Sumesque. </span><span class="ft"> ID., ibid. Non in una parte aurum, etc., usque ad sacerdos debet esse nitidus.</span></p>
  </aside>

  <aside id="FN335">
    <p class="f"><a class="notebackref" href="#EX28_9"><span class="notemark">‡‡</span> 28:9</a> <span class="fk">Duos lapides, </span><span class="ft"> etc. Ut sacerdos fidem et vitam patriarcharum imitetur et duodecim tribuum in sacrificiis et orationibus memor sit et populus intuens non aberret a patriarcharum meritis.</span></p>
  </aside>

  <aside id="FN336">
    <p class="f"><a class="notebackref" href="#EX28_11"><span class="notemark">§§</span> 28:11</a> <span class="fk">Inclusos auro, </span><span class="ft"> etc. BED., ibid. Apte lapides includi auro atque circumdari jubentur, etc., usque ad custodia mentis valeant prolabi.</span></p>
  </aside>

  <aside id="FN337">
    <p class="f"><a class="notebackref" href="#EX28_12"><span class="notemark">***</span> 28:12</a> <span class="fk">Portabitque Aaron nomina eorum coram Domino super utrumque humerum ob recordationem. </span><span class="ft"> Quia sacerdos diligenter omni hora præcedentium sanctorum vitam perpendens in adversis et prosperis virtutum ornamento debet muniri, ut per arma justitæ a dextris et a sinistris gradiens in nullo delectationis infimæ latere flectatur. BED. ibid. Tribus causis Aaron nomina, etc., usque ad sive patrum exempla quæ sequantur proponat.</span></p>
  </aside>

  <aside id="FN338">
    <p class="f"><a class="notebackref" href="#EX28_13"><span class="notemark">†††</span> 28:13</a> <span class="fk">Facies et uncinos ex auro, et duas catenulas auri purissimi sibi invicem cohærentes quas inseres uncinis. </span><span class="ft"> ID., ibid. Uncini isti in supremis erant angulis, etc., usque ad per charitatem et bonam intentionem sunt nectenda. GREG., Past., part. 2, cap. 2, tom. 3. Præcipitur ut in pectore Aaron rationale judicii vittis ligantibus imprimatur, etc., usque ad non sine magno timore regantur subjecti.</span></p>
  </aside>

  <aside id="FN339">
    <p class="f"><a class="notebackref" href="#EX28_15"><span class="notemark">‡‡‡</span> 28:15</a> <span class="fk">Rationale quoque judicii facies opere, </span><span class="ft"> etc. BED., ubi supra, cap. 5. Sicut in superhumerali operum perfectio, etc., usque ad congruant studiose cogitare.</span></p>
  </aside>

  <aside id="FN340">
    <p class="f"><a class="notebackref" href="#EX28_16"><span class="notemark">§§§</span> 28:16</a> <span class="fk">Duplex. </span><span class="ft"> ID., ibid. Factum est rationale, etc., usque ad ut comprehendat bravium supernæ vocationis Dei.</span></p>
  </aside>

  <aside id="FN341">
    <p class="f"><a class="notebackref" href="#EX28_17"><span class="notemark">*</span> 28:17</a> <span class="fk">Ponesque in eo. </span><span class="ft"> ID., ibid. Hæc positio diversarum gemmarum in rationali, etc., usque ad ut et illi membra summi sacerdotis mereantur effici. ID. Possumus in vario decore lapidum, etc., usque ad nihil illi prodest.</span></p>
  </aside>

  <aside id="FN342">
    <p class="f"><a class="notebackref" href="#EX28_19"><span class="notemark">†</span> 28:19</a> <span class="fk">Onychinus. </span><span class="ft"> ID. Recte autem duo lapides onychini, etc., usque ad ipse ad meliora proficiat.</span></p>
  </aside>

  <aside id="FN343">
    <p class="f"><a class="notebackref" href="#EX28_22"><span class="notemark">‡</span> 28:22</a> <span class="fk">Facies in rationali, </span><span class="ft"> etc. ID. Ordo operis, etc., usque ad et a se invicem moverentur. ID., ibid. Superhumerale consummationem bonorum operum, etc., usque ad si non eum accelerans bonæ actionis uncinis contineat. ID. Quod superhumerale strictum erat balteo, etc., usque ad per virtutum operationem.</span></p>
  </aside>

  <aside id="FN344">
    <p class="f"><a class="notebackref" href="#EX28_28"><span class="notemark">§</span> 28:28</a> <span class="fk">Vitta hyacinthina, </span><span class="ft"> etc. ID., ibid. Vittæ hyacinthinæ quibus uterque sacerdotis habitus copulatur, ligaturæ sunt desiderii cœlestis, quæ annulis aureis innexæ superhumerale cum rationali stringunt, cum agnita luce perennis patriæ in illam gloriam suspiramus, et ut intrare mereamur concordi fide, et vita, et opere, et professione, in tabernaculo præsentis ecclesiæ servire studemus.</span></p>
  </aside>

  <aside id="FN345">
    <p class="f"><a class="notebackref" href="#EX28_29"><span class="notemark">**</span> 28:29</a> <span class="fk">Portabitque Aaron nomina filiorum Isræl in rationali judicii super, </span><span class="ft"> etc. Nomina filiorum Isræl Aaron super pectus memoriale coram Domino portat in æternum, quando præsul nunquam subditorum curam intermittit, sed vitam eorum consolando, increpando, exhortando, confortat, et tutandam Domino crebris orationibus satagit commendare. GREG., lib. XXVIII Moral., cap. 9. Sacerdos quando tabernaculum ingreditur, duodecim lapides in pectore portare jubetur sculptos nominibus filiorum Isræl: hic est redemptor noster, qui semetipsum pro nobis sacrificium offerens, dum fortes in exordio prædicatores habuit, duodecim lapides sub capite in prima sui corporis parte portavit. Oportet sacerdotem memoriam patrum ferre in pectore, maxime cum ministrat altari, ut in quo sacratius est ministerium, solertius se toto studio, tota industria mentis, exornet, et corporis, exempla sanctorum respiciens, ut eorum sedulus imitator aptum se divinis præsentet aspectibus.</span></p>
  </aside>

  <aside id="FN346">
    <p class="f"><a class="notebackref" href="#EX28_30"><span class="notemark">††</span> 28:30</a> <span class="fk">Pones autem in rationali judicii, </span><span class="ft"> etc. BED., ubi supra. Ut scilicet meminerit sacerdos, etc., usque ad in eo quod divina vice dispensat. </span><span class="fk">Pones autem in rationali, </span><span class="ft"> etc. AUG., Quæst. 117 in Exod. In quali re vel metallo ponatur demonstratio et veritas super rationale, etc., usque ad impositam super.</span></p>
  </aside>

  <aside id="FN347">
    <p class="f"><a class="notebackref" href="#EX28_31"><span class="notemark">‡‡</span> 28:31</a> <span class="fk">Facies et tunicam, </span><span class="ft"> etc. BED., ubi supra. Tunica talari tota hyacinthina vestitur sacerdos, etc., usque ad recte additur:</span></p>
  </aside>

  <aside id="FN348">
    <p class="f"><a class="notebackref" href="#EX28_32"><span class="notemark">§§</span> 28:32</a> <span class="fk">In cujus medio supra erit capitium et ora per gyrum ejus textilis: sicut fieri, </span><span class="ft"> etc. Capitium tunica hyacinthina firmissimum habet, et oram ex sese textam, ne facile rumpatur, cum primordium boni operis forti radice timoris Domini subnixum et contra omnes insidias antiqui hostis probatur esse munitum. Talis ora collum sacerdotis per gyrum vestit et ornat, quando rectori fiduciam prædicandi cœlestia præbet: hoc quod non solum in vitæ cursu recte vixerit, sed exordium quoque a rectitudine cœperit, sicut Samuel, Jeremias, Joannes, qui ab ipsa infantia spirituali gratia repleti, et in doctorum ordine sunt separati. Quia enim vox in collo est, per collum recte loquendi usus exprimitur, </span><span class="fk">sicut fieri solet in extremis vestium partibus: </span><span class="ft"> sicut vestibus opera, ita extremis vestium partibus operum consummatio figuratur. Vel extremæ vestium partes, ultimæ sunt nostræ sollicitudines, quibus fideles, cum finire vitam coguntur, intentius ab omni labe malorum se expurgare contendunt, cum metu et pavore curantes, ne ante districtum judicem producti pro sordido vitiorum habitu expellantur in tenebras exteriores, sed appareant induti, sicut electi Dei, viscera misericordiæ, benignitatem, modestiam, patientiam et charitatem, quod est vinculum perfectionis Coloss. 3.. Tunica ergo hyacinthina habet oram in capitio textilem, sicut in extremis vestium partibus solet fieri: cum doctor egregius a tanta perfectione opus virtutum inchoat, ad quantam alius longo labore vix aliquando per veniat; et cum tanto timore famulatus omni hora cum Deo suo ambulat, quantum alius vix moriturus, et ad judicium ultimum ingressurus habere sufficiat; sed quia tota perfectio sacerdotis in operibus et doctrina veritatis consistit, secundum illud: </span><span class="fk">Cœpit Jesus facere et docere</span><span class="ft"> Act. 1., recte subjungitur: </span><span class="fk">Deorsum vero ad pedes ejusdem tunicæ</span><span class="ft"> Exod. 28.. </span><span class="fk">Facies et tunicam, </span><span class="ft"> etc. BEDA, ut supra. Tunica superhumeralis dicitur, etc., usque ad a capite usque ad pedes gratia virtutum contecta esse debere.</span></p>
  </aside>

  <aside id="FN349">
    <p class="f"><a class="notebackref" href="#EX28_33"><span class="notemark">***</span> 28:33</a> <span class="fk">Deorsum vero, </span><span class="ft"> etc. GREG., lib. I Regist., c. 29. Cum rector se ad loquendum præparat, etc., usque ad unitatem fidei cauta observatione teneatis. BEDA, ut supra. Deorsum ad pedes tunicæ fiunt, etc., usque ad discreto sermonis sonitu produnt. ID. Possumus in duodenario gemmarum rationalis intelligere, etc., usque ad De eodem anno et David dicit: </span><span class="fk">Benedices coronæ anni benignitatis tuæ</span><span class="ft"> Psal. 64.. ID. Vel sicut supra dictum est, etc., usque ad in variarum splendore virtutum.</span></p>
  </aside>

  <aside id="FN350">
    <p class="f"><a class="notebackref" href="#EX28_35"><span class="notemark">†††</span> 28:35</a> <span class="fk">Ut audiatur, </span><span class="ft"> etc. GREG., ubi supra. Sacerdos ingrediens vel regrediens, etc., usque ad ipsa quoque opera sacerdotis clament. BED., ubi supra. Quod si Josephi verbis intendere volumus, etc., usque ad quadrati orbis partibus prædicaretur.</span></p>
  </aside>

  <aside id="FN351">
    <p class="f"><a class="notebackref" href="#EX28_36"><span class="notemark">‡‡‡</span> 28:36</a> <span class="fk">Facies et laminam, </span><span class="ft"> etc. ID., ibid., c. 7. Lamina aurea in fronte pontificis, etc., usque ad ut eamdem resurrexisse fateamur. </span><span class="fk">Sanctum Domino, </span><span class="ft"> etc. ID. Quod in lamina sculpi jubetur, etc., usque ad quam reparavit sua passione. ID. Sanctum Domini auro sculptum in fronte portamus, etc., usque ad qui omnibus debent exemplum virtutis ostendere.</span></p>
  </aside>

  <aside id="FN352">
    <p class="f"><a class="notebackref" href="#EX28_37"><span class="notemark">§§§</span> 28:37</a> <span class="fk">Ligabisque eam. </span><span class="ft"> Ligatur lamina, quæ sanctum Domini continet, vitta hyacinthina cum tiara pontificis, cum spe cœlestium præmiorum, quam hyacinthus significat, in fide confortamur, et eo arctius sacramenta nostræ redemptionis, vel imaginem ac similitudinem conditoris ac redemptoris nostri intemeratam servamus, quo nullum aliud esse salutis iter cognovimus. De tiara suo loco dicetur.</span></p>
  </aside>

  <aside id="FN353">
    <p class="f"><a class="notebackref" href="#EX28_38"><span class="notemark">*</span> 28:38</a> <span class="fk">Portabitque Aaron. </span><span class="ft"> Portat scilicet sacerdos iniquitates in muneribus et donariis quæ obtulerunt Domino, et sanctificaverunt filii Isræl: cum pro fructibus dignæ pœnitentiæ, id est eleemosynis, cæterisque operibus justitiæ, quæ faciunt pœnitentes, a reatu scelerum absolvit. Hæc quidem ita gerenda institutio divina in habitu pontificis figuravit et verbis manifeste docuit. Proh dolor! autem, quidam donaria accipiunt, imo exigunt, et iniquitates populi non asportant nec castigant, cum ob hoc solum debeant sumere carnalia, quia ministrant spiritualia. Sed quia pro subditis potest efficaciter laborare, prædicare, et Domino supplicare cujus animus divini nominis memoria semper est præditus, apte subjungitur: Erit autem lamina semper in fronte ejus, etc. </span><span class="fk">Erit autem lamina, </span><span class="ft"> etc. BED., ubi supra, cap. 8. Si lamina nomine Dei scripta semper fuerit in fronte Aaron, etc., usque ad promereri festinant.</span></p>
  </aside>

  <aside id="FN354">
    <p class="f"><a class="notebackref" href="#EX28_39"><span class="notemark">†</span> 28:39</a> <span class="fk">Stringesque tunicam. </span><span class="ft"> ID., ibid. Quare linea dicta sit stricta, etc., usque ad cum dicitur: </span><span class="fk">Et tiaram byssinam facies, </span><span class="ft"> etc. BED., ibid. Qualiter hæc facta sit, etc., usque ad auditoribus asperum reddat et durum. </span><span class="fk">Et tiaram, </span><span class="ft"> etc. ID., ibid. Tiara quæ cidaris et mitra vocatur, etc., usque ad timore Dei perficeret. ID. De factura baltei, etc., usque ad et cætera indumenta, cum dicitur:</span></p>
  </aside>

  <aside id="FN355">
    <p class="f"><a class="notebackref" href="#EX28_40"><span class="notemark">‡</span> 28:40</a> <span class="fk">Porro filiis Aaron tunicas parabis lineas, </span><span class="ft"> etc. Ibid. Dicendum est autem de balteo pontificis, etc., usque ad et fides cinctorium renum ejus. </span><span class="fk">Tunicas parabis, </span><span class="ft"> etc. ID., ibid. Tunicas habent sacerdotes lineas, etc., usque ad et olfactus digne Deo custodiantur.</span></p>
  </aside>

  <aside id="FN356">
    <p class="f"><a class="notebackref" href="#EX28_41"><span class="notemark">§</span> 28:41</a> <span class="fk">Vestiesque his, </span><span class="ft"> etc. ID., ibid., cap. 9. Omnibus his vestiendus erat Aaron et filii ejus, sed distincte, ut ipse quidem omnibus his uteretur; filii autem ultimis tribus, quæ eis proprie ascripta sunt, cum dicitur: </span><span class="fk">Porro filiis Aaron tunicas parabis lineas, </span><span class="ft"> etc. ID. Feminalia quæ ad operiendam corporis vel carnis turpitudinem fiunt, etc., usque ad feminalibus, scilicet linea stricta, cingulo, et tiara.</span></p>
  </aside>

  <aside id="FN357">
    <p class="f"><a class="notebackref" href="#EX29_1"><span class="notemark">*</span> 29:1</a> <span class="fk">Sed et hoc facies, </span><span class="ft"> etc. BEDA, ubi supra. Hactenus Aaron et filiorum ejus habitus qualis esse debeat, etc., usque ad figurate demonstrant. </span><span class="fk">Tolle vitulum. </span><span class="ft"> STRAB. Quisquis pontifex vel sacerdos taurum debet offerre, id est, passionem Christi firmiter credere et imitari; et duos arietes, ut credat eumdem Christum ex corpore et anima constare; et panes azymos, id est, munditiam vitæ; et oleo conspersos, ut inter omnes virtutes non negligat opera misericordiæ vel, non a se, sed a dono gratiæ se credat habere.</span></p>
  </aside>

  <aside id="FN358">
    <p class="f"><a class="notebackref" href="#EX29_2"><span class="notemark">†</span> 29:2</a> <span class="fk">Et crustulam. </span><span class="ft"> BEDA, ubi supra. Crustulam oleo conspersam ad consecrationem nostram Domino offerimus, cum omnia, quæ facimus, per internam Spiritus gratiam in cordis devotione pinguescunt. Lagana oleo lita, cum foris spiritualia esse, quæ agimus, indubitanter in exemplum vivendi ostendimus; quibus oblationibus consecratio nostra perficitur, dum per bona opera et cogitationes puras meritum nobis sanctimoniæ, Deo donante, acquirimus. </span><span class="fk">Cumque laveris patrem, </span><span class="ft"> etc. ID. Prius lavari jubentur, deinde ornari vestibus, quia quicunque sacerdotii officium assumit, unda lacrymarum se abluere debet, ut ad ministerium divinum dignus approximet. BEDA. Posset in hoc lavacro baptisma sacri fontis intelligi, si consequeretur ut quis in sacerdotium electus, tunc primum aqua baptismatis in remissionem peccatorum ablueretur, et non contradiceret Apostolus dicens: </span><span class="fk">Non neophytum in superbiam elatus, in judicium incidat diaboli</span><span class="ft"> I Tim. 3..</span></p>
  </aside>

  <aside id="FN359">
    <p class="f"><a class="notebackref" href="#EX29_5"><span class="notemark">‡</span> 29:5</a> <span class="fk">Indues Aaron, </span><span class="ft"> etc. ID. Notandum quod cum in Exodo Aaron octo vestibus induendus asseveretur, etc., usque ad quia venit in nomine Patris dicens: </span><span class="fk">Ego in patre et pater in me est: et qui videt me, videt et patrem</span><span class="ft"> Joan. 4..</span></p>
  </aside>

  <aside id="FN360">
    <p class="f"><a class="notebackref" href="#EX29_9"><span class="notemark">§</span> 29:9</a> <span class="fk">Postquam, </span><span class="ft"> etc. AUG., quæst. 25 in Exod. Alia littera, etc., usque ad sanctificari a Moyse.</span></p>
  </aside>

  <aside id="FN361">
    <p class="f"><a class="notebackref" href="#EX29_10"><span class="notemark">**</span> 29:10</a> <span class="fk">Applicabis, </span><span class="ft"> etc. AUG., quæst. 126. Alia littera, etc., usque ad super vitulum immolandum.</span></p>
  </aside>

  <aside id="FN362">
    <p class="f"><a class="notebackref" href="#EX29_18"><span class="notemark">††</span> 29:18</a> <span class="fk">Oblatio est Domino. </span><span class="ft"> AUG. Odor suavitatis Domino, etc., usque ad odorem corporeis naribus ducit.</span></p>
  </aside>

  <aside id="FN363">
    <p class="f"><a class="notebackref" href="#EX29_22"><span class="notemark">‡‡</span> 29:22</a> <span class="fk">Armumque dextrum. </span><span class="ft"> GREG., Past., part. 2, c. 3. Sacerdos divina lege, etc., usque ad ad sublimia armo operis invitet.</span></p>
  </aside>

  <aside id="FN364">
    <p class="f"><a class="notebackref" href="#EX29_30"><span class="notemark">§§</span> 29:30</a> <span class="fk">Et qui ingredietur. </span><span class="ft"> AUG., quæst. 129. Quomodo ergo proprium dicit hujus unius esse, etc., usque ad et utrobique servaretur quod scriptum est: </span><span class="fk">Superexaltat misericordia judicium</span><span class="ft"> Jac. 2..</span></p>
  </aside>

  <aside id="FN365">
    <p class="f"><a class="notebackref" href="#EX30_1"><span class="notemark">*</span> 30:1</a> <span class="fk">Facies quoque altare, </span><span class="ft"> etc. BEDA, ubi snpra, cap. 11. Expletis mandatis consecrationis, etc., usque ad etiam in corpore appropinquant. </span><span class="fk">Altare. </span><span class="ft"> ID., ibid. Apte etiam altare thymiamatis quantum metalli fulgore præcellebat, tanto quantitate minus erat: quanto enim sanctiores, tanto pauciores. </span><span class="fk">De lignis setim. </span><span class="ft"> ID., ibid. Apte de lignis setim albæ spinæ similibus et incorruptibilibus, etc., usque ad varia donationum gratia vivificat.</span></p>
  </aside>

  <aside id="FN366">
    <p class="f"><a class="notebackref" href="#EX30_2"><span class="notemark">†</span> 30:2</a> <span class="fk">Habens cubitum. </span><span class="ft"> ID., ibid. Unius cubiti est longitudo altaris et latitudo, etc., usque ad officium pietatis impendat. </span><span class="fk">Quadrangulum. </span><span class="ft"> ID., ibid. Recte altare thymiamatis, etc., usque ad lætitia sempiterna erit eis. </span><span class="fk">Cornua. </span><span class="ft"> ID., ibid. Cornua eminentiam fidei et virtutis significant, etc., usque ad speciem pietatis habentes, virtutem ejus negant.</span></p>
  </aside>

  <aside id="FN367">
    <p class="f"><a class="notebackref" href="#EX30_3"><span class="notemark">‡</span> 30:3</a> <span class="fk">Vestiesque illud, </span><span class="ft"> etc. ID., ibid. Apte vero illud ære, etc., usque ad quanta dulcedine Dei in abscondito vultus reficiantur. </span><span class="fk">Tam craticulam, </span><span class="ft"> etc. ID., ibid. Bene craticula altaris, etc., usque ad recte subditur: </span><span class="fk">Facies quoque ei coronam, </span><span class="ft"> etc. ID., ibid. Altare incensi coronam habet per gyrum: in his qui minores sunt meritis, nec palam protestari audent boni certaminis et servitutis et fidei sibi repositam esse mercedem: cuncta tamen agunt intentione bene placendi Deo, sed spe percipiendæ mercedis.</span></p>
  </aside>

  <aside id="FN368">
    <p class="f"><a class="notebackref" href="#EX30_4"><span class="notemark">§</span> 30:4</a> <span class="fk">Et duos annulos, </span><span class="ft"> etc. ID., ibid. Possunt in his annulis quatuor Evangelii libri accipi, etc., usque ad sequentia demonstrant: </span><span class="fk">Ponesque altare, </span><span class="ft"> etc.</span></p>
  </aside>

  <aside id="FN369">
    <p class="f"><a class="notebackref" href="#EX30_7"><span class="notemark">**</span> 30:7</a> <span class="fk">Et adolebit incensum, </span><span class="ft"> etc. ID., ibid., cap. 12. Incensum vel thymiama, etc., usque ad gratias reddamus. ID. </span><span class="fk">Et adolebit incensum, </span><span class="ft"> etc. Mane orto sole clare omnia, etc., usque ad in caliginoso loco. </span><span class="fk">Mane quando componet. </span><span class="ft"> ID., ibid. Mane Aaron incensum, etc., usque ad et precibus vacare delectantur.</span></p>
  </aside>

  <aside id="FN370">
    <p class="f"><a class="notebackref" href="#EX30_9"><span class="notemark">††</span> 30:9</a> <span class="fk">Non offeretis. </span><span class="ft"> ID., ibid. In sequentibus, etc., usque ad stratum suum per singulas noctes irrigant. ID. Possumus hæc altaria interpretari, etc., </span><span class="fk">uque ad</span><span class="ft"> potest accipi.</span></p>
  </aside>

  <aside id="FN371">
    <p class="f"><a class="notebackref" href="#EX30_10"><span class="notemark">‡‡</span> 30:10</a> <span class="fk">Et deprecabitur, </span><span class="ft"> etc. ID., ibid. Quia Christus sacerdos noster, etc., usque ad recte subjungit: </span><span class="fk">Et placabit, </span><span class="ft"> etc. ID. Placat Aaron super altare incensi, etc., usque ad Isaac et Isræl, etc.</span></p>
  </aside>

  <aside id="FN372">
    <p class="f"><a class="notebackref" href="#EX30_11"><span class="notemark">§§</span> 30:11</a> <span class="fk">Locutusque, </span><span class="ft"> etc. Descripto altari incensi, restat descriptio labii ænei, in quo lavarent manus et pedes ingressuri tabernaculum sacerdotes, sed unum mandatum præmittitur.</span></p>
  </aside>

  <aside id="FN373">
    <p class="f"><a class="notebackref" href="#EX30_12"><span class="notemark">***</span> 30:12</a> <span class="fk">Quando tuleris. </span><span class="ft"> BEDA, ubi supra, cap. 13. Hujus præcepti oblitus est David, etc., usque ad propriæ divitiæ suæ.</span></p>
  </aside>

  <aside id="FN374">
    <p class="f"><a class="notebackref" href="#EX30_13"><span class="notemark">†††</span> 30:13</a> <span class="fk">Dimidium sicli. </span><span class="ft"> ID., ibid. Id est decem obolos, etc., usque ad nulla potest infidelium perturbatione corrumpi.</span></p>
  </aside>

  <aside id="FN375">
    <p class="f"><a class="notebackref" href="#EX30_14"><span class="notemark">‡‡‡</span> 30:14</a> <span class="fk">Qui habetur in numero, </span><span class="ft"> etc. ID., ibid. Vicenarius, etc., usque ad exspectat in cœlis.</span></p>
  </aside>

  <aside id="FN376">
    <p class="f"><a class="notebackref" href="#EX30_15"><span class="notemark">§§§</span> 30:15</a> <span class="fk">Dives non addet, </span><span class="ft"> etc. ID., ibid. Quia sive magnus est quis meritis et perfectus, seu parvus, et in provectu virtutum positus, cunctis æque lex decalogi, qua Deum et proximum diligant, imponitur</span></p>
  </aside>

  <aside id="FN377">
    <p class="f"><a class="notebackref" href="#EX30_16"><span class="notemark">*</span> 30:16</a> <span class="fk">Susceptamque pecuniam, </span><span class="ft"> etc. ID., ibid. Hoc fit cum quidquid agimus boni, etc., usque ad plaga districtæ ultionis ferietur.</span></p>
  </aside>

  <aside id="FN378">
    <p class="f"><a class="notebackref" href="#EX30_17"><span class="notemark">†</span> 30:17</a> <span class="fk">Locutusque est Dominus, </span><span class="ft"> etc. ID., ibid., cap. 14. Potest in hoc labio vel labro, etc., usque ad quæ excubabant ad ingressum tabernaculi.</span></p>
  </aside>

  <aside id="FN379">
    <p class="f"><a class="notebackref" href="#EX30_18"><span class="notemark">‡</span> 30:18</a> <span class="fk">Cum basi sua. </span><span class="ft"> ID., ibid. Basis in qua labrum erat positum, etc., </span><span class="fk">usque ad: </span><span class="ft"> ut exhibeatis corpora vestra, etc. Rom. 12.. </span><span class="fk">Lavandum, </span><span class="ft"> etc. Christus quoque hujus labri aqua est lotus, priusquam ad altare oblaturus intraret, et thymiama sacri corporis pro salute nostra in ara crucis incenderet: pro nostro enim amore lacrymas fudit, sicut in resurrectione Lazari.</span></p>
  </aside>

  <aside id="FN380">
    <p class="f"><a class="notebackref" href="#EX30_21"><span class="notemark">§</span> 30:21</a> <span class="fk">Ne forte moriantur. </span><span class="ft"> BED., ibid. Mors enim timenda est æterna, etc., </span><span class="fk">usque ad: si</span><span class="ft"> manducat et bibit, etc. I Cor. 11.</span></p>
  </aside>

  <aside id="FN381">
    <p class="f"><a class="notebackref" href="#EX30_23"><span class="notemark">**</span> 30:23</a> <span class="fk">Sume tibi</span><span class="ft"> STRAB. Græce, Latine dicitur myrrha, qui est arbor in Arabia quinque cubitorum, cujus virgulta Arabes exurunt, ut melius pullulent et fructificent. Ex quorum nidore incurabiles morbos contraherent, nisi fumo storacis occurrerent. Hujus arboris gummi proprie stacte vocatur, abusive etiam myrrha. </span><span class="fk">Calami. </span><span class="ft"> Cinnamomi est virgultum, et in India vel Æthiopia nascitur duorum tantum cubitorum. Dicitur autem cinnamomum, quia in modum cannæ subtiles et replicatos habet calamos, cinerei vel nigri coloris; qui fracti visibile spiramentum reddunt, et subtile quidem charum; grossum vero, vile et despectum. Calamus aromatica species juxta Libanum. Myrrhæ, cinnamomi, calami, cassiæ. Hæ quatuor species significant quatuor principales virtutes, quibus oleo unctionis, id est gratia misericordiæ, Dei Ecclesia dedicanda est et sanctificanda.</span></p>
  </aside>

  <aside id="FN382">
    <p class="f"><a class="notebackref" href="#EX30_29"><span class="notemark">††</span> 30:29</a> <span class="fk">Et erunt, </span><span class="ft"> etc. AUG., quæst 135 in Exod. Cum scilicet uncta fuerint. Quid ergo distabit jam inter illa interiora quæ velo teguntur? </span><span class="fk">Qui tetigerit. </span><span class="ft"> Similiter de altari sacrificiorum superius dictum est, quod sic intelligendum est, ut liceat populo tangere tabernaculum, quando offerebant hostias, vel quælibet dona, et tangendo sanctificabantur, propter illud oleum quo cuncta peruncta sunt: non sicut sacerdotes, qui etiam, ut æterno sacerdotio fungerentur, ungebantur ex illo.</span></p>
  </aside>

  <aside id="FN383">
    <p class="f"><a class="notebackref" href="#EX30_34"><span class="notemark">‡‡</span> 30:34</a> <span class="fk">Onychen. </span><span class="ft"> Onyche ostreola fertur esse parvula suave redolens, magnitudine humani unguis: unde et onyche Græce dicitur, quia, onyx, Græce dicitur unguis. </span><span class="fk">Galbanum. </span><span class="ft"> Galbanum succus ferulæ esse dicitur, et nascitur in Syria optimum: cartilaginosum est, et minus lignosum, cujus odore fugantur serpentes. </span><span class="fk">Et thus. </span><span class="ft"> Thus Græce, libanum Latine dicitur, a Libano monte Arabiæ: alius enim Libanus est Phœnicis, in quo sunt cedri. </span><span class="fk">Thus</span><span class="ft"> optimum, scilicet quod masculinum dicitur, quia in modum humani testis rotundum, cujus arbor nascitur in Arabia ad æris qualitatem perplexo et in torto vimine. Mystice autem hæ quatuor species significant sanctarum virtutum species.</span></p>
  </aside>

  <aside id="FN384">
    <p class="f"><a class="notebackref" href="#EX30_35"><span class="notemark">§§</span> 30:35</a> <span class="fk">Faciesque thymiama, </span><span class="ft"> etc. GREG., lib. I Moral., cap. 39, tom. 1. Thymiama ex aromatibus compositum facimus, etc., usque ad odorem de se subtilius non aspergit. ISID. Incensum, quod ex quatuor odoratissimis generibus in maximam subtilitatem comminutis, id est, stacte, onycha, galbano, et thure componitur; orationes fidelium significat, quamvis quatuor elementa hæc quatuor videant significare: ut thus, quod lucidum est, æri comparetur, stactes aquis, galbanus et onyx terræ et igni, ut per hæc omnium quæ in cœlo et infra cœlum, et in terra, et in aquis, sunt placitum Deo incensum sit </span><span class="fk">Opere, </span><span class="ft"> etc. AUG., quæst. 136. Non debemus putare unguentum fieri, sed thymiama vel incensum, quod apponitur illi altari incensi ubi non licebat sacrificari, et erat intra sancta sanctorum.</span></p>
  </aside>

  <aside id="FN385">
    <p class="f"><a class="notebackref" href="#EX30_37"><span class="notemark">***</span> 30:37</a> <span class="fk">Talem, </span><span class="ft"> etc. RAB. Qui scilicet precibus et laudibus divinis non debemus uti in adulationibus humanis. Soli enim Deo ita serviendum est, unde supra prohibetur, ne caro hominis ungatur ex eo.</span></p>
  </aside>

  <aside id="FN386">
    <p class="f"><a class="notebackref" href="#EX31_2"><span class="notemark">*</span> 31:2</a> <span class="fk">Beseleel, </span><span class="ft"> etc., qui interpretatur </span><span class="fk">in umbra Dei. </span><span class="ft"> q. d. </span><span class="fk">Dominus illuminatio mea et salus mea quem</span><span class="ft"> Psal. 62.. Ab hoc dicitur David duxisse originem, et polymitarii nomen, quia Beseleel opere polymito tabernaculum construxit.</span></p>
  </aside>

  <aside id="FN387">
    <p class="f"><a class="notebackref" href="#EX31_3"><span class="notemark">†</span> 31:3</a> <span class="fk">Et implevi</span><span class="ft"> AUG., quæst. 128. Utrum Spiritus sancti dono opera ista tribuenda sunt, quæ pertinere videntur ad opificium? an hoc etiam significative dictum est, ut ea pertineant ad divinum Spiritum sapientiæ et intellectus et scientiæ, quæ his rebus significantur? Tum etiam hic cum Spiritu repletus dicatur, iste divino sapientiæ et scientiæ, nondum legitur Spiritus sanctus.</span></p>
  </aside>

  <aside id="FN388">
    <p class="f"><a class="notebackref" href="#EX31_6"><span class="notemark">‡</span> 31:6</a> <span class="fk">Oliab, </span><span class="ft"> qui interpretatur </span><span class="fk">protectio mea, </span><span class="ft"> tanquam nomine dicat, </span><span class="fk">Dominus protector vitæ meæ; a quo trepidabo</span><span class="ft"> Psal. 26.? Bene autem tabernaculum construunt, qui tam constanter in Domino confidunt. STRAB. Notandum quod in constructione tabernaculi mysterium Trinitatis ostenditur, sicut in baptismo et in transfiguratione. In baptismo enim in voce sonuit Pater: et Filius baptizatus est; in specie columbæ Spiritus apparuit. Ooliab quoque, qui interpretatur </span><span class="fk">protectio mea pater, </span><span class="ft"> Patris personam: Beseleel quoque, qui </span><span class="fk">in umbra Dei</span><span class="ft"> significat, personam Spiritus sancti: de quo dicitur. </span><span class="fk">Et virtus Altissimi obumbrabit tibi. </span><span class="ft"> Virtus enim Altissimi Spiritus sanctus intelligitur. Unde Dominus dicit: </span><span class="fk">Ego novi virtutem de me exisse</span><span class="ft"> Luc. 8.. Jussio autem, id est verbum, quo tabernaculum fieri jussum est, Filius est, per quem Pater in virtute Spiritus sancti omnia operatur.</span></p>
  </aside>

  <aside id="FN389">
    <p class="f"><a class="notebackref" href="#EX31_13"><span class="notemark">§</span> 31:13</a> <span class="fk">Videte, </span><span class="ft"> etc. Frustra gloriantur Judæi de legali observatione. Aperte enim dicitur quia signum est futuræ, scilicet quietis, et beatitudinis; vel quietis sanctorum in præsenti, quia quiescunt a tumultu mundialium operum et vitiorum.</span></p>
  </aside>

  <aside id="FN390">
    <p class="f"><a class="notebackref" href="#EX31_18"><span class="notemark">**</span> 31:18</a> <span class="fk">Duas tabulas</span><span class="ft"> AUG., quæst. 140. Cum multa locutus sit Deus, duæ tantum tabulæ dantur Mosi lapideæ, quæ dicuntur tabulæ testimonii; quia cætera omnia, quæ præcepit Deus, ex illis decem præceptis, quæ in duabus scripta sunt tabulis, pendere intelliguntur, si diligenter quærantur, et bene intelligantur; sicut ipsa decem ex duobus, dilectione, scilicet, Dei et proximi: in quibus scilicet </span><span class="fk">tota lex pendet et prophetæ</span><span class="ft"> Matth. 22..</span></p>
  </aside>

  <aside id="FN391">
    <p class="f"><a class="notebackref" href="#EX32_1"><span class="notemark">*</span> 32:1</a> <span class="fk">Fac nobis, </span><span class="ft"> etc. Deos pluraliter, cum unus tantum vitulus factus sit, ad similitudinem scilicet bovis Apis, quem in Ægypto coluerunt; sed qui idololatriam colit, omnibus vitiis subjicit se, et quasi tot diis et dæmonibus quot vitiis servit.</span></p>
  </aside>

  <aside id="FN392">
    <p class="f"><a class="notebackref" href="#EX32_2"><span class="notemark">†</span> 32:2</a> <span class="fk">Dixitque ad, </span><span class="ft"> etc. AUG., quæst. 141 in Exod. Intelligitur Aaron difficilia præcipere, ut hoc modo eos ab illa intentione revocaret. Factum est tamen illud ipsum difficile, ut esset aurum ad faciendum idolum: quod propter eos notandum putavi qui contristantur si quid tale propter vitam æternam divinitus fieri, vel æquo animo tolerare jubeantur.</span></p>
  </aside>

  <aside id="FN393">
    <p class="f"><a class="notebackref" href="#EX32_6"><span class="notemark">‡</span> 32:6</a> <span class="fk">Et sedit populus comedere, </span><span class="ft"> etc. Esus potusque ad lusum impulit, lusus ad idololatriam: quia si vanitatis culpa non caute compescitur, ab iniquitate mens incauta devoratur. Unde: </span><span class="fk">Qui modica spernit, paulatim decidit. </span><span class="ft"> Si enim curare parva negligimus insensibiliter seducti, etiam majora audenter perpetramus.</span></p>
  </aside>

  <aside id="FN394">
    <p class="f"><a class="notebackref" href="#EX32_8"><span class="notemark">§</span> 32:8</a> <span class="fk">Isti sunt dii tui. </span><span class="ft"> AUG., quæst. 142. Dominus indicans Moysi quid fecerit populus de vitulo et de idolo quod ex auro suo fecerant, dicit eos dixisse: Hi sunt dii tui, Isræl, qui te eduxerunt de terra Ægypti. Quod eos dixisse non legitur; sed animum eorum hunc fuisse Deus ostendit, horum quippe gerebant verborum in corde sententiam, quæ Deum latere non poterat.</span></p>
  </aside>

  <aside id="FN395">
    <p class="f"><a class="notebackref" href="#EX32_10"><span class="notemark">**</span> 32:10</a> <span class="fk">Dimitte me, </span><span class="ft"> etc. GREG., lib. IX Moral., cap. 11. Quid est servo dicere, etc., usque ad iram Dei non valuit pro seipso temperare. ID., lib. XX Moral., cap. 6. Ædificare lectorem juxta historiam potest, etc., usque ad nec misericordia disciplinæ.</span></p>
  </aside>

  <aside id="FN396">
    <p class="f"><a class="notebackref" href="#EX32_13"><span class="notemark">††</span> 32:13</a> <span class="fk">Recordare Abraham, Isaac, </span><span class="ft"> etc. Patres, qui diliguntur, inducit pro filiis, qui offendunt, nec merentur audiri; quia bona sanctorum patrum sæpe subveniunt filiis.</span></p>
  </aside>

  <aside id="FN397">
    <p class="f"><a class="notebackref" href="#EX32_14"><span class="notemark">‡‡</span> 32:14</a> <span class="fk">Placatusque est Dominus ne faceret malum. </span><span class="ft"> AUG. Malitiam hic pœnam intelligi voluit, sicut est illud: Æstimata est malitia exitus illorum. Secundum hoc dicitur et bonum et malum esse a Deo, non secundum malitiam qua homines mali sunt. Malus enim Deus non est: sed malis ingerit mala, quia justus est.</span></p>
  </aside>

  <aside id="FN398">
    <p class="f"><a class="notebackref" href="#EX32_19"><span class="notemark">§§</span> 32:19</a> <span class="fk">Iratusque valde. </span><span class="ft"> ID., quæst. 144. Iratus Moyses, tabulas testimonii digito Dei scriptas fregisse videtur. Magno tamen mysterio figurata est iteratio Testamenti Novi, quia vetus fuerat abolendum, et Novum constituendum. Notandum sane quanta pro populo ad Deum supplicatione laboraverit, qui tam severus in eos vindicando fuit.</span></p>
  </aside>

  <aside id="FN399">
    <p class="f"><a class="notebackref" href="#EX32_20"><span class="notemark">***</span> 32:20</a> <span class="fk">Arripiensque vitulum quem fecerant. </span><span class="ft"> ISID. in Exod., tom. 5. Diaboli corpus significatur in vitulo, etc., usque ad absorptus est. </span><span class="fk">Et dedit ex eo potum filiis Isræl. </span><span class="ft"> Tradunt Hebræi quod filii Isræl bibentes aquam vituli pulvere infectam, qui commiserant idololatriam in barbis pulverem auri præferebant, quo etiam signo rei vel immunes sceleris apparebant, et rei interficiebantur.</span></p>
  </aside>

  <aside id="FN400">
    <p class="f"><a class="notebackref" href="#EX32_24"><span class="notemark">†††</span> 32:24</a> <span class="fk">Et dederunt mihi, </span><span class="ft"> etc. AUG., quæst. 145. Compendiose locutus est, etc., usque ad non redarguit.</span></p>
  </aside>

  <aside id="FN401">
    <p class="f"><a class="notebackref" href="#EX32_25"><span class="notemark">‡‡‡</span> 32:25</a> <span class="fk">Spoliaverat enim eum Aaron in ignominiam sordis et inter hostes, </span><span class="ft"> etc. Notandum, quod populus fecit, ipsi Aaron tribuitur, quia consensit ad faciendum quod male petiverat. Magis enim dictum est, nudavit eos Aaron, quia cessit eis, quam nudaverunt se ipsi, qui tantum malum flagitaverunt. Ornamentis quibus fabricatum fuerat idolum, vel quia malam voluntatem prius latentem ostenderat, vel auxilium et protectionem Dei perdiderat.</span></p>
  </aside>

  <aside id="FN402">
    <p class="f"><a class="notebackref" href="#EX32_27"><span class="notemark">§§§</span> 32:27</a> <span class="fk">Ponat vir gladium, </span><span class="ft"> etc. GREG., Past. p. 3, c. 26. Gladium, etc., usque ad Unde subditur: </span><span class="fk">Occidat unusquisque fratrem suum, </span><span class="ft"> etc. Hos interfecit, quos puniendos invenit ab increpationis gladio, nec eis quos per cognationem carnis diligit, parcit. Si ergo ille Dei dicitur, qui ad ferienda vitia zelo divini amoris excitatur, profecto esse se Dei negat, qui quantum sufficit, vitam carnalium increpare recusat.</span></p>
  </aside>

  <aside id="FN403">
    <p class="f"><a class="notebackref" href="#EX32_28"><span class="notemark">*</span> 32:28</a> <span class="fk">Feceruntque, </span><span class="ft"> etc. AUG. in Locutionibus, locut. 124. Plurale pro singulari posuit, etc., usque ad certisque regulis istæ locutiones interponuntur.</span></p>
  </aside>

  <aside id="FN404">
    <p class="f"><a class="notebackref" href="#EX32_31"><span class="notemark">†</span> 32:31</a> <span class="fk">Aut dimitte eis, </span><span class="ft"> etc. AUG., quæst. 147 in Exod. Securus quidem hoc dicit, etc., usque ad ut pro eis illa verba Deo funderet.</span></p>
  </aside>

  <aside id="FN405">
    <p class="f"><a class="notebackref" href="#EX32_35"><span class="notemark">‡</span> 32:35</a> <span class="fk">Quem fecit Aaron. </span><span class="ft"> AUG. quæst. 148. Quæritur cum superius populum nudasse dictus sit Aaron, etc., usque ad quod Apostolus dicit exclamans: </span><span class="fk">Quam inscrutabilia enim sunt judicia ejus: </span><span class="ft"> etc. Rom. 11..</span></p>
  </aside>

  <aside id="FN406">
    <p class="f"><a class="notebackref" href="#EX33_1"><span class="notemark">*</span> 33:1</a> <span class="fk">Locutusque, </span><span class="ft"> etc. AUG., quæst. 149 in Exod. Deus iratus, etc., usque ad voce terrebat. </span><span class="fk">Vade, </span><span class="ft"> etc. ID., quæst. 150. Continuo tanquam ad ipsum Mosen, etc., usque ad a facie Domini.</span></p>
  </aside>

  <aside id="FN407">
    <p class="f"><a class="notebackref" href="#EX33_2"><span class="notemark">†</span> 33:2</a> <span class="fk">Mittam præcursorem. </span><span class="ft"> AUG., quæst. 150. Deus cum justis est visitando, miserando, et confortando: cum impiis vero, ulciscendo et puniendo. Et est sensus: Cum his non possum esse propter te, ut vindicem et puniam; nec propter eos, ut visitem et confortem: mittam angelum meum saltem.</span></p>
  </aside>

  <aside id="FN408">
    <p class="f"><a class="notebackref" href="#EX33_4"><span class="notemark">‡</span> 33:4</a> <span class="fk">Audiens populus. </span><span class="ft"> RAB. Pessimum sermonem dicit audivisse populum, hoc est, crudelissimum atque mœstissimum. Quod enim majus alicui præstari potest beneficium, quam Dei gratiam habere præsentem, ac conditorem suum agnoscere sibi esse propitium; aut quod majus est discrimen, quam auctoris sufferre iram? Nihil habet boni, qui creatoris sui carebit gratia atque præsentia.</span></p>
  </aside>

  <aside id="FN409">
    <p class="f"><a class="notebackref" href="#EX33_7"><span class="notemark">§</span> 33:7</a> <span class="fk">Tollens tabernaculum, </span><span class="ft"> etc. Hoc per prolepsim accipiendum, si de illo tabernaculo accipitur, quod Moysi in monte monstratum est, et fabricatum, præcipiente Domino, a Beseleel et Ooliab. Vel aliud tabernaculum fuit, ad quod jam conveniebant ad judicandum.</span></p>
  </aside>

  <aside id="FN410">
    <p class="f"><a class="notebackref" href="#EX33_8"><span class="notemark">**</span> 33:8</a> <span class="fk">Cumque egrederetur, </span><span class="ft"> etc. GREG., hom. 13 in Ezech. Hebræus populus de Ægyptiaca servitute liberatus, etc., usque ad progredi conantur. </span><span class="fk">Aspiciebantque, </span><span class="ft"> etc. STRAB. Moyses tenet figuram legis. Moysi ergo tergum populus Judaicus aspiciebat, quia nihil mysticum, nihil spirituale in lege voluit intelligere, sed superficiem tantum litteræ. Ideo ejus facies abscondita erat, id est, vera et mera cognitio. Ingresso illo tabernaculum, descendebat columna nubis, et stabat ad ostium. Alia translatio dicit quod Moysi volenti ingredi tabernaculum, opponebat se nubes ante et prohibebat eum. Hic autem dicitur, quod illo ingresso loquebatur nubes ante ostium cum eo. Sciendum ergo quod aliquam quam partem ingrediebatur, atrium scilicet, et tunc antequam intraret in tabernaculum, opponebat se nubes: hoc ergo loco significat eos qui minus sunt perfecti scientia et opere, nec valent intima scripturarum penetrare. Alibi autem quando medium nebulæ ingressus est, perfectorum figuram tenuit, scilicet qui mysticorum sensuum arcana investigant. </span><span class="fk">Loquebatur autem Dominus. </span><span class="ft"> Secundum opinionem populi loquitur Scriptura, qui putabat Moysen ore ad os loqui cum Deo, cum per subjectam creaturam, id est per angelum et nubem ei loqueretur et appareret. Nam ejus substantiam nec hominum nec angelorum sicut est quisquam videre potuit, unde: </span><span class="fk">Regi autem sæculorum immortali, invisibili, </span><span class="ft"> etc. Et alibi: </span><span class="fk">Lucem habitat inaccessibilem, </span><span class="ft"> etc. I Tim. 1, 6.. GREG., in I Reg., cap. 10. </span><span class="fk">Facies Dei</span><span class="ft"> cognitio ejus est. Cognoscitur autem Deus per speculum, cognoscitur per seipsum. Per speculum hic, per semetipsum in cœlo. Speculum vero est illa lux quam habitat Deus: ipse autem lux illa quæ ipse est. </span><span class="fk">Si ergo inveni gratiam, </span><span class="ft"> etc. AUG., quæst. 151. His verbis ostendit Moyses, etc., usque ad ut se mundos et inviolatos custodiant et proficiant.</span></p>
  </aside>

  <aside id="FN411">
    <p class="f"><a class="notebackref" href="#EX33_17"><span class="notemark">††</span> 33:17</a> <span class="fk">Et teipsum novi, </span><span class="ft"> etc. AUG., quæst. 153. </span><span class="fk">Quoniam scio te præ omnibus, </span><span class="ft"> etc. Nunquid Deus plus aliqua scit et aliqua minus? etc., usque ad sed diligentius requirendum est in prioribus Scripturæ partibus an vere sit ita.</span></p>
  </aside>

  <aside id="FN412">
    <p class="f"><a class="notebackref" href="#EX33_19"><span class="notemark">‡‡</span> 33:19</a> <span class="fk">Ego ostendam. </span><span class="ft"> AUG., quæst. 154. Cum dixisset Moyses ad Dominum, etc., usque ad vocatur Dominus Christus in omnibus gentibus. </span><span class="fk">Et vocabo. </span><span class="ft"> AUG., quæst. 154. </span><span class="fk">Vocabo</span><span class="ft"> autem dixit, non vocabor, activum verbum pro passivo ponens, genere locutionis inusitato, in quo forte significare voluit seipsum hoc facere, id est, gratia sua fieri, ut vocetur Dominus in omnibus gentibus. </span><span class="fk">Et miserebor, </span><span class="ft"> etc. AUG., ubi supra. Quod addidit, etc., usque ad sic Deus pronuntiavit misericordiam se esse facturum. AUG., lib. de Prædestinatione et Gratia, cap. 10. A Deo homines nullis præcedentibus meritis vocari, etc., usque ad si deserat qui vocavit. </span><span class="fk">Non poteris, </span><span class="ft"> etc. AUG., quæst. 154. Post misericordiæ suæ commendationem, etc., usque ad huic vitæ moriendum est.</span></p>
  </aside>

  <aside id="FN413">
    <p class="f"><a class="notebackref" href="#EX33_20"><span class="notemark">§§</span> 33:20</a> <span class="fk">Non enim, </span><span class="ft"> etc. GREG., lib. XVIII Moral., cap. 37, tom. 1. Joannes quoque ait: etc., usque ad quia satietas ex desiderio semper accenditur.</span></p>
  </aside>

  <aside id="FN414">
    <p class="f"><a class="notebackref" href="#EX33_21"><span class="notemark">***</span> 33:21</a> <span class="fk">Ecce, </span><span class="ft"> inquit, </span><span class="fk">locus est apud me, et stabis supra, </span><span class="ft"> etc. AUG., quæst. 154. Item interposito articulo dicente Scriptura, etc., usque ad stetit populus fidelis supra petram. GREG., lib. XXV Moral., cap. 16. </span><span class="fk">Est locus apud me, </span><span class="ft"> etc. Locus Ecclesia. Petra Dominus, Moyses Judaica plebs, quæ Domino prædicante in terra non credidit. Ipsa ergo in petra stetit terga Domini transeuntis aspiciens, quia, scilicet post passionem ascensionemque Domini intra Ecclesiam deducta per fidem Christum percipere meruit, et cujus præsentiam non vidit, ejus posteriora cognovit. GREG. ibid. </span><span class="fk">Est locus apud me, </span><span class="ft"> etc. Ecclesia scilicet, etc., usque ad De qua soliditate dicitur: </span><span class="fk">Super hanc petram ædificabo Ecclesiam. </span></p>
  </aside>

  <aside id="FN415">
    <p class="f"><a class="notebackref" href="#EX33_22"><span class="notemark">†††</span> 33:22</a> <span class="fk">Cumque transibit gloria mea, </span><span class="ft"> etc. EUCHERIUS, lib. de Form. spirit. Sed et transire dicitur Deus, cum de cordibus quorumdam hominum, in quibus ante per fidem credebatur, postea surrepente perfidia vel quolibet delicto, ab eis recedit et ad alios transit, quemadmodum de Judæis ad gentes, de hæreticis ad catholicos, et de quibuslibet irreligiosis ad religiosos. </span><span class="fk">Et protegam</span><span class="ft"> AUG., ubi supra. </span><span class="fk">et tegam manu mea super te, </span><span class="ft"> etc., usque ad deinde contexit quid Dominus postea dicat: </span><span class="fk">Excide tibi duas tabulas lapideas, </span><span class="ft"> etc.</span></p>
  </aside>

  <aside id="FN416">
    <p class="f"><a class="notebackref" href="#EX34_7"><span class="notemark">*</span> 34:7</a> <span class="fk">Qui reddis iniquitatem patrum filiis ac nepotibus iu tertiam et quartam, </span><span class="ft"> etc., GREG., lib. XV Moral., cap. 22. Cum scriptum sit, etc., usque ad qui viderunt quod male sequerentur.</span></p>
  </aside>

  <aside id="FN417">
    <p class="f"><a class="notebackref" href="#EX34_14"><span class="notemark">†</span> 34:14</a> <span class="fk">Dominus zelotes. </span><span class="ft"> AUG., quæst. 158 in Exod. Dominus Deus enim zelans, etc., usque ad et perdit omnem qui fornicatur a se.</span></p>
  </aside>

  <aside id="FN418">
    <p class="f"><a class="notebackref" href="#EX34_20"><span class="notemark">‡</span> 34:20</a> <span class="fk">Primogenitum asini, </span><span class="ft"> etc. ISID. Per asinum immunditia, per ovem innocentia designatur. Asini ergo primogenita ove mutare, est immundæ vitæ primordia ad innocentiæ simplicitatem convertere, ut postquam illa peccator egit, quæ ut immunda Dominus respuit, ea jam agendo proferat, quæ Dei sacrificio munda imponat.</span></p>
  </aside>

  <aside id="FN419">
    <p class="f"><a class="notebackref" href="#EX34_21"><span class="notemark">§</span> 34:21</a> <span class="fk">Die septimo. </span><span class="ft"> AUG., quæst. 160. Cum de Sabbato præciperet, etc., usque ad omni tempore sabbato debere cessari.</span></p>
  </aside>

  <aside id="FN420">
    <p class="f"><a class="notebackref" href="#EX34_24"><span class="notemark">**</span> 34:24</a> <span class="fk">Nullus insidiabitur</span><span class="ft"> AUG., quæst. 161. Quod dixit, etc., usque ad ubi tabernaculum vel templum Deus fuerat habiturus.</span></p>
  </aside>

  <aside id="FN421">
    <p class="f"><a class="notebackref" href="#EX34_25"><span class="notemark">††</span> 34:25</a> <span class="fk">Non immolabis, </span><span class="ft"> etc. AUG., quæst. 162 et 163. Quid est quod ait: Non occides super fermentum sanguinem immolatorum meorum? An illa hoc loco dicit immolata sua, quæ per pascha occiduntur, et præcipit ne tunc sit in domo fermentum, quando sunt dies azymorum?</span></p>
  </aside>

  <aside id="FN422">
    <p class="f"><a class="notebackref" href="#EX34_26"><span class="notemark">‡‡</span> 34:26</a> <span class="fk">Non coques hædum in lacte. </span><span class="ft"> AUG., ubi supra. Non coques agnum in lacte matris suæ, etc., usque ad sed historica narratio est. ISID. Moyses quadraginta diebus jejunavit, et Elias, et ipse Dominus. Præcipitur enim nobis ex lege, ex prophetis et Evangelio. Quod testimonium ex his habet. Unde in monte inter utramque personam medius Salvator effulsit, ut ab omnibus mundi illecebris aviditatem nostram tanquam jejunio temperantiæ refrenemus, quandiu perfectio Decalogi per quatuor ejusdem mundi partes, id est toti orbi prædicatur, ut decem quater dueta quadragenarium numerum signent.</span></p>
  </aside>

  <aside id="FN423">
    <p class="f"><a class="notebackref" href="#EX34_28"><span class="notemark">§§</span> 34:28</a> <span class="fk">Et scripsit in tabulis, </span><span class="ft"> etc. AUG., quæst. 166. De Moyse dictum est quod ipse scripsit, etc., usque ad sed per gratiam Dei.</span></p>
  </aside>

  <aside id="FN424">
    <p class="f"><a class="notebackref" href="#EX34_29"><span class="notemark">***</span> 34:29</a> <span class="fk">Cumque descenderet. </span><span class="ft"> ISID. in Exod., tom. 5. Ascendit Moyses denuo in montem, etc., usque ad cujus imago fuit in tabulis. ISID. ibid. Descendente Moyse cum tabulis, etc., usque ad unde: </span><span class="fk">Revela oculos meos et considerabo mirabilia de lege tua</span><span class="ft"> Psal. 118..</span></p>
  </aside>

  <aside id="FN425">
    <p class="f"><a class="notebackref" href="#EX34_30"><span class="notemark">†††</span> 34:30</a> <span class="fk">Videns autem Aaron, </span><span class="ft"> etc. ORIG., hom. 12 in Exod. Scriptum est quia vidit Aaron et omnes filii Isræl Moysen, etc., usque ad habent enim gloriam ea quæ loquitur, sed tegitur et occultatur, et omnis gloria ejus intrinsecus. ORIG. ibid. Illud quoque intuere quod in lege vultus Moysi glorificatur, licet velamine contegatur, etc., usque ad de servitute sæculi liberati libertatem scientiæ requiramus.</span></p>
  </aside>

  <aside id="FN426">
    <p class="f"><a class="notebackref" href="#EX34_34"><span class="notemark">‡‡‡</span> 34:34</a> <span class="fk">Et tunc loquebatur ad filios Isæl omnia quæ sibi fuerant, </span><span class="ft"> etc. AUG., quæst. 172 in Exod. Postquam descendit Moyses de monte, etc., usque ad ut hoc nomen acciperent.</span></p>
  </aside>

  <aside id="FN427">
    <p class="f"><a class="notebackref" href="#EX35_5"><span class="notemark">*</span> 35:5</a> <span class="fk">Separate. </span><span class="ft"> ORIG., hom. 13 in Exod. Alia littera: Sumite a vobis ipsis redemptionem Domino, etc., usque ad et argentum tuum, id est sermo tuus, probatum. ID. Nostis, qui divinis mysteriis interesse consuevistis, etc., usque ad hæc omnia quæ in nobis sunt faciunt. </span><span class="fk">Omnis. </span><span class="ft"> ID. Alia littera: Unusquisque vestrum, inquit, etc., usque ad ita si veniens dominus inveniat aliquid tuum in tabernaculo suo, sibi te defendit, et suum dicit. </span><span class="fk">Æs. </span><span class="ft"> ID. Pro fortitudine poni videtur, etc., usque ad Omnia ergo offerantur Deo, sensus, sermo et vox.</span></p>
  </aside>

  <aside id="FN428">
    <p class="f"><a class="notebackref" href="#EX35_6"><span class="notemark">†</span> 35:6</a> <span class="fk">Hyacinthum. </span><span class="ft"> ID. Videamus cætera, hyacinthum, etc., usque ad et offeretis primitias Domino. </span><span class="fk">Coccumque bis tinctum. </span><span class="ft"> ID. homil. 13 in Exod. Videamus quare coccus duplicatur, etc., usque ad ut cum scientiæ lumine igniculum severitatis admisceat. ID. Si quis digne intelligat exitum Hebræorum de Ægypto, etc., usque ad et nobiliora designat indumenta: </span><span class="fk">Induite vos Dominum Jesum Christum, et carnis curam ne feceritis in deliciis</span><span class="ft"> Rom. 13.. GREG., ubi supra. In constructione tabernaculi, etc., usque ad quasi sine luce sonitum dederunt. ORIG., ubi supra. Post hæc viri acceperunt a mulieribus suis, etc., usque ad unde: </span><span class="fk">Non omnes capiunt verbum istud, sed quibus datum est</span><span class="ft"> Matth. 19.. </span><span class="fk">Pilosque caprarum. </span><span class="ft"> ORIG. hom. 19. Pili caprarum offeruntur, etc., usque ad qui Domino offert pelles arietum.</span></p>
  </aside>

  <aside id="FN429">
    <p class="f"><a class="notebackref" href="#EX35_21"><span class="notemark">‡</span> 35:21</a> <span class="fk">Quidquid ad cultum, </span><span class="ft"> etc. GREG., </span><span class="fk">ubi </span><span class="ft"> supra. In ornamento tabernaculi viri cum mulieribus dona offerunt, etc., usque ad prout ipse dederit, proferuntur.</span></p>
  </aside>

  <aside id="FN430">
    <p class="f"><a class="notebackref" href="#EX35_27"><span class="notemark">§</span> 35:27</a> <span class="fk">Principes vero obtulerunt lapides, </span><span class="ft"> etc. ORIG., ubi supra. Principes obtulerunt dona sua, etc., usque ad ut præesse populis mereantur. ORIG. hom. 9 in Exod. Offerunt etiam principes oleum lucernis et chrismati profuturum, etc., usque ad cum te Dominus in loco viridi collocaverit super aquam refectionis.</span></p>
  </aside>

  <aside id="FN431">
    <p class="f"><a class="notebackref" href="#EX35_30"><span class="notemark">**</span> 35:30</a> <span class="fk">Beseleel. </span><span class="ft"> RAB. in Exod., tom. 2. Umbra dicitur, etc., usque ad in justitia et judicio fratres suos exhortando roborant.</span></p>
  </aside>

  <aside id="FN432">
    <p class="f"><a class="notebackref" href="#EX36_1"><span class="notemark">*</span> 36:1</a> <span class="fk">Fecit ergo Beseleel, </span><span class="ft"> etc. RAB., in Exod. Notandum quod non solum de tribu regali, etc., usque ad ad corporis sui unitatem voluit pertinere.</span></p>
  </aside>

  <aside id="FN433">
    <p class="f"><a class="notebackref" href="#EX36_2"><span class="notemark">†</span> 36:2</a> <span class="fk">Cumque vocasset eos, </span><span class="ft"> etc. ORIG., ubi supra. Et postquam obtulit populus, vocavit, inquit Moyses, etc., usque ad et in suo loco aptare debeas et proferre? </span><span class="fk">Et qui sponte, </span><span class="ft"> etc. AUG., quæst. 170 in Exod. </span><span class="fk">Et omnes qui sponte vellent ire ad opera, ut consummarent ea, </span><span class="ft"> etc. Commemoravit Moyses quosdam, etc., usque ad sed liberaliter et sponte devotus.</span></p>
  </aside>

  <aside id="FN434">
    <p class="f"><a class="notebackref" href="#EX36_4"><span class="notemark">‡</span> 36:4</a> <span class="fk">Unde artifices, </span><span class="ft"> etc. AUG., quæst. 171. Nota quia sapientes effectores operum sancti etiam moribus erant: poterant autem, si vellent, multa auferre; sed modestia prohibuit, vel religio terruit.</span></p>
  </aside>

  <aside id="FN435">
    <p class="f"><a class="notebackref" href="#EX37_1"><span class="notemark">*</span> 37:1</a> <span class="fk">Fecit autem Beseleel arcam. </span><span class="ft"> ISID. in Exod., tom. 5. In arca testamenti fuit urna aurea, etc., usque ad immortalis memoriæ semper viriditate florentem.</span></p>
  </aside>

  <aside id="FN436">
    <p class="f"><a class="notebackref" href="#EX37_2"><span class="notemark">†</span> 37:2</a> <span class="fk">Coronam auream, </span><span class="ft"> etc. Quia in eo quod Ecclesia per quatuor mundi partes dilatatur, quatuor sancti Evangelii libris accincta prædicatur, quæ tamen intra unius coronæ ambitum, id est intra ejusdem fidei firmitatem, id est unitatem, concluditur.</span></p>
  </aside>

  <aside id="FN437">
    <p class="f"><a class="notebackref" href="#EX37_4"><span class="notemark">‡</span> 37:4</a> <span class="fk">Vectes quoque. </span><span class="ft"> ISID., ibid. Quia fortes perseverantesque doctores velut imputribilia ligna quærendi sunt, qui instructioni sacrorum voluminum semper inhærentes, Ecclesiæ unitatem denuntient, et quasi intromissis circulis arcam portent; qui auro quoque jubentur operiri, ut cum sermone aliis insonant, ipsi etiam vitæ splendore fulgescant.</span></p>
  </aside>

  <aside id="FN438">
    <p class="f"><a class="notebackref" href="#EX37_6"><span class="notemark">§</span> 37:6</a> <span class="fk">Fecit et propitiatorium, </span><span class="ft"> etc. ISID., ibid. Propitiatorium super arcam testamenti, etc., usque ad quia Christus est Ecclesiæ caput.</span></p>
  </aside>

  <aside id="FN439">
    <p class="f"><a class="notebackref" href="#EX37_17"><span class="notemark">**</span> 37:17</a> <span class="fk">Fecitque candelabrum, </span><span class="ft"> etc. Quod Spiritum sanctum significat, qui septiformi gratia illustrat Ecclesiam in unitate fidei consistentem, vel Christum portantem ecclesias septem, in quibus septiformis Spiritus splendor emicat.</span></p>
  </aside>

  <aside id="FN440">
    <p class="f"><a class="notebackref" href="#EX37_23"><span class="notemark">††</span> 37:23</a> <span class="fk">Cum emunctoriis. </span><span class="ft"> Quæ in Isaia forcipes appellantur, duo Testamenta, scilicet quibus peccata purgantur, quæque intra se sancti Spiritus unione sociantur.</span></p>
  </aside>

  <aside id="FN441">
    <p class="f"><a class="notebackref" href="#EX38_8"><span class="notemark">*</span> 38:8</a> <span class="fk">Fecit et labrum æneum, </span><span class="ft"> etc. GREG., hom. 17 in Evang. Labrum æneum Moyses ponit, etc., usque ad ut per hæc proficere contendamus, per quæ profecisse cognovimus quos veneramur.</span></p>
  </aside>

  <aside id="FN442">
    <p class="f"><a class="notebackref" href="#EX38_20"><span class="notemark">†</span> 38:20</a> <span class="fk">Paxillos quoque. </span><span class="ft"> STRAB. Paxilli secundum litteram erant in summitate columnarum fixi, quibus funes religabantur: qui cortinas a terra sublevabant, firmati superius quibusdam ansulis, inferius vero religati ad prædictos paxillos cortinas extendebant, ne rugam contraherent. Mystice vero funes significant sanctam Scripturam: de qua Salomon ait: </span><span class="fk">Funiculus triplex difficile rumpitur</span><span class="ft"> Eccle. 4.: quia sancta Scriptura, historia, moralitate et allegoria constans, nullis hæreticorum dogmatibus potest disrumpi. Paxilli in modum linguæ facti linguas doctorum significant qui Scripturam exponunt. Cortinas etiam a terra sublevant et extendunt: quia subjectos docent sequi, et imitari cœlestia, nullamque mali operis vel fraudis rugam contrahere Ephes. 5..</span></p>
  </aside>

  <aside id="FN443">
    <p class="f"><a class="notebackref" href="#EX40_1"><span class="notemark">*</span> 40:1</a> <span class="fk">Locutusque est Dominus ad Moysen dicens: Mense primo, </span><span class="ft"> etc. STRAB. Primus anni mensis ipse est Nisan, qui et Aprilis, in quo Judæi pascha celebrabant, et tabernaculum erectum est. Allegorice autem primus mensis signat initium gratiæ quando tabernaculum Dei, id est Ecclesia erecta est, cum Christus, scilicet crucifixus de latere suo produxit mysteria sanguinis et aquæ, quibus Ecclesia dedicatur et consecratur. Et notandum quia hic primus mensis secundi anni fuit: primus enim annus ante legem fuit, secundus annus sub gratia Evangelii, cui Dominus benedixit. Unde: </span><span class="fk">Benedices coronæ anni benignitatis tuæ</span><span class="ft"> Psal. 64.. Annus enim benignitatis fuit, quo salus humani generis per humanitatem Christi apparuit: hoc ergo anno tabernaculum Dei erectum est, id est Ecclesia fundata et exaltata. RAB. in Exod., tom. 2. Primus annus omne tempus legis, etc., usque ad ut doctores Evangelii his utantur in confirmatione fidei.</span></p>
  </aside>

  <aside id="FN444">
    <p class="f"><a class="notebackref" href="#EX40_9"><span class="notemark">†</span> 40:9</a> <span class="fk">Unges tabernaculum, </span><span class="ft"> etc. STRAB. Tabernaculum cum vasis suis unctionis oleo consecratur; quia sancta Ecclesia quidquid agit cum virtutibus suis debet dedicare et consecrare gratiæ Spiritus sancti. Oleum quippe unctionis spirituali gratiæ comparatur, qua omnium virtutum opera Domino consecrantur.</span></p>
  </aside>

  <aside id="FN445">
    <p class="f"><a class="notebackref" href="#EX40_12"><span class="notemark">‡</span> 40:12</a> <span class="fk">Applicabisque Aaron, </span><span class="ft"> etc. STRAB. Fores tabernaculi, id est, sanctæ Ecclesiæ, sunt apostoli, per quos debet aulam cœli ingredi: ad hos applicandi sunt Aaron et filii ejus, id est omnis cœtus sanctorum et maxime præpositorum, ut eos imitentur et eorum vestigia sequantur.</span></p>
  </aside>

  <aside id="FN446">
    <p class="f"><a class="notebackref" href="#EX40_16"><span class="notemark">§</span> 40:16</a> <span class="fk">Et vectes. </span><span class="ft"> Vectis non solum parietes nectit, sed et columnas introitus confirmat ne corruant, aut a recto statu deflectant, quia Dominus et utrumque populum in una fide dilectionis sociavit, et eorum doctores, ut in fide et actione et prædicatione perseverent, confortat. Nec mirum si et per capita ipsa, et per vectem capita ipsa continentem, Christus accipitur, quia cujusque electi regendo caput est, unde: </span><span class="fk">Caput viri Christus est</span><span class="ft"> II Cor. 11.: et quia non solum singulos ad quærenda cœlestia erigit, sed etiam omnes continet, et ne a recto statu deflecti, nec ab invicem discordando possint separari, vinculo pacis confirmat. Cui simile est quod Dominus dicitur et agnus, et pastor, et ostium, cum pastor agnum pascat, et ambo intrent per ostium; cum proprie sit Verbum in principio Joan. 1, 10.: horum vero nullum sit proprie, sed figuraliter. Pastor, quia ducit ad pascua vitæ; ostium quia non nisi per illum pervenitur ad Patrem; Agnus, quia ab Ægypto salvat. Sic et hic per capita figuratur propter regimen, quo singulis præest, et per vectem, ob generalem providentiam, quia omnes confirmat Num. IX; III Reg. 8.. BEDA. Sic anima pro diversis actionibus diversa nomina sortitur. Dum vivificat corpus, anima nominatur; dum vult, animus est; dum scit, mens est: dum recolit, memoria est; dum judicat, ratio est; dum spirat, spiritus est; dum sentit, sensus est.</span></p>
  </aside>

  <aside id="FN447">
    <p class="f"><a class="notebackref" href="#EX40_33"><span class="notemark">**</span> 40:33</a> <span class="fk">Nec poterat Moyses, </span><span class="ft"> etc. STRAB. Moyses ergo in hoc loco, sicut in aliis pluribus, figuram tenet Judaici populi. Moyses ergo, nube obstante, in tabernaculum non poterat intrare, quia Judaicus populus nunquam sacramenta Scripturæ valuit penetrare. Nubes enim Domini per diem incubabat tabernaculo, et ignis in nocte: hoc loco ignis divinorum mysteriorum scientiam significat. Scriptura enim sancta sanctis, et ignorantiam suam fatentibus, lumen est: iniquis vero, et scientiam jactantibus, nubes, quia excæcat eos. AUG., quæst. 176 in Exod. Notanda est res mirabilis multum, etc., usque ad nubes per diem, flamma per noctem. In tabernaculo autem Domini erant tabulæ, quarum annuns erant infixi vectes de lignis sethim, quibus possent levari et portari de mansione ad mansionem, quæ omnia mysteriis plena sunt. Per tabernaculum intelligimus Ecclesiam præsentem, in qua sunt tabulæ, scilicet sancti humilitate pleni, quibus quinque vectes sunt affixi, id est spiritualis notitia quinque librorum Moysi, per quam se et alios sustollant ad claritatem æternæ beatitudinis. Per vectes ergo, ut diximus, quinque libros Moysi intelligimus, qui sunt Genesis, Exodus, Leviticus, liber Numerorum, et Deuteronomium: in quibus continetur principium mundi et medium et consummatio. In Genesi describitur creatio mundi, et in Exodo recreatio: in Levitico sacramentorum Ecclesiæ administratio; in libro Numerorum Evangelica prædicatio; in Deuteronomio ultima benedictio. Unde et in benedictionibus terminatur. Est itaque in Genesi ordo creationis; in Exodo mysterium recreationis; in Levitico sanctitas Ecclesiasticæ administrationis; in libro Numerorum consolatio evangelicæ prædicationis; in Deuteronomio consummatio æternæ benedictionis. Inter hos autem quinque libros Moysi excellit Exodus, quem nunc ad manus habemus. In eo enim et quæ filiis Isræl in figura contingebant, et mysteria plene continentur Christi et Ecclesiæ. Hic tamen primum de exitu actuali carnalium filiorum Isræl, de historiali Ægypto agitur, in quo significatur spiritualis exitus spiritualium Isrælitarum de vera Ægypto, scilicet de tenebris vitiorum. Agitur etiam de transitu maris Rubri et submersione Pharaonis et exercitu ejus, et de liberatione populi Dei: in quo figuratur baptismus sanguine Christi consecratus, in quo diaboli vitia submerguntur, et animæ fidelium liberantur. Agitur etiam de pugna Isrælitarum cum Amalech, in quo victoria Christi et suorum, et confusio diaboli figuratur. Tandem catalogo mansionum descripto agitur de lege data in monte Sina; in quo nobis innuitur ut, a terrenis sublevati discamus subjici cœlestibus disciplinis. Agitur iterum de constructione tabernaculi et vasorum ejus, de vestibus sacerdotum et unctione; in quo intelligitur præsens Ecclesia, et diversæ personæ fidelium diversis officiis deputatæ, sicut vasa diversis usibus deputata erant, vel officiis, et sacramentorum et orationum sacratarum suavissima odoramenta. De his hactenus; nunc dicendum est quod secundum ordinem historiæ et secundum allegoriam, congrue in Pentateucho, secundus est liber iste: postquam enim in Genesi egit de creatione cœli et terræ, et de introitu filiorum Isræl in Ægyptum, congruit ut consequenter de exitu eorum agat. Ecce quod juxta ordinem historiæ congruit: juxta allegoriam quoque non incongrue factum est. Nam postquam dixit de carnali generatione, qua per peccatum primi hominis nascimur filii diaboli, congruit ut statim subdat de regeneratione spirituali, qua per justificationem secundi hominis, id est, Christi renascimur filii Dei. Liber autem iste vocatur Græce, veelle semoth Hebraice, exitus vel egressus Latine: ideo quia de exitu filiorum Isræl de Ægypto agit. Sed quæri potest cur liber iste dicatur Exodus, quia de exitu illorum agit, cum in principio non de exitu, sed de ingressu illorum agatur. Ad quod dici potest, quia quamvis specialiter de exitu illorum agere intendat, tamen quia multum tempus profluxit inter exitum, de quo hic agit, et ingressum in quo primus liber terminatur vel terminaverat, ut competentius jungat narrationem suam breviter, prius repetit de introitu, et ita melius descendit ad exitum. Sic et nos in nostris sermonibus facta longa interpositione, dicturi alia, repetimus superiora, ut melius dicta continuemus. His consideratis, videnda est materia, quæ est corporalis exitus filiorum Isræl de Ægypto, et spiritualis exitus sanctus sanctorum de mundo. Intentione admonet nos spiritualiter exire de conformitate mundi, sicut illi qui corporaliter exierunt de Ægypto, ut sicut fuimus conformes sæculo, ita simus conformes Deo. Modus talis est: breviter tangens de introitu filiorum Isræl in Ægyptum, agit de eorum multiplicatione; deinde de novo rege, qui ignoravit Joseph et cœpit affligere populum; deinde de plagis-Ægypti, tandem de exitu illorum et de transitu maris Rubri et submersione Ægyptiorum. Tandem pervenit ad montem Sina, in quo lex data est, et agit de tabernaculo; et vasis ejus, et de vestibus sacerdotum et unctione, et sic terminatur. Nota quod cum eadem sit et indivisa historia, quam proposuit sibi Moyses describendam, tamen per capitula et partes sive per libros eam distinguunt, ut lectoribus fastidium auferatur, sicut viator viam, quæ est indivisa, dividit per dietas, ut labor minuatur et absit fastidium.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>