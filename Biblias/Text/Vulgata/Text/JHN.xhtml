<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -IOHANNEM</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">IOHANNEM</p>

  <div class="divCap"><a href='JHN.xhtml#JN1_0' class="button">1</a><a href='JHN.xhtml#JN2_0' class="button">2</a><a href='JHN.xhtml#JN3_0' class="button">3</a><a href='JHN.xhtml#JN4_0' class="button">4</a><a href='JHN.xhtml#JN5_0' class="button">5</a><a href='JHN.xhtml#JN6_0' class="button">6</a><a href='JHN.xhtml#JN7_0' class="button">7</a><a href='JHN.xhtml#JN8_0' class="button">8</a><a href='JHN.xhtml#JN9_0' class="button">9</a><a href='JHN.xhtml#JN10_0' class="button">10</a><a href='JHN.xhtml#JN11_0' class="button">11</a><a href='JHN.xhtml#JN12_0' class="button">12</a><a href='JHN.xhtml#JN13_0' class="button">13</a><a href='JHN.xhtml#JN14_0' class="button">14</a><a href='JHN.xhtml#JN15_0' class="button">15</a><a href='JHN.xhtml#JN16_0' class="button">16</a><a href='JHN.xhtml#JN17_0' class="button">17</a><a href='JHN.xhtml#JN18_0' class="button">18</a><a href='JHN.xhtml#JN19_0' class="button">19</a><a href='JHN.xhtml#JN20_0' class="button">20</a><a href='JHN.xhtml#JN21_0' class="button">21</a></div>

  <p class='main' id='JN0_0'></p>

  <h2>INCIPIT SECUNDUM IOHANNEM</h2>

  <p class='pT4' id='JN1_0'>1</p>

  <p class='Normale'><span class="Versetto" id="JN1_1">1&#160;</span>[In principio erat Verbum, et Verbum erat apud Deum, et Deus erat Verbum.<a href='#FN1'>*</a> <span class="Versetto" id="JN1_2">2&#160;</span>Hoc erat in principio apud Deum. <span class="Versetto" id="JN1_3">3&#160;</span>Omnia per ipsum facta sunt: et sine ipso factum est nihil, quod factum est.<a href='#FN2'>†</a> <span class="Versetto" id="JN1_4">4&#160;</span>In ipso vita erat, et vita erat lux hominum:<a href='#FN3'>‡</a> <span class="Versetto" id="JN1_5">5&#160;</span>et lux in tenebris lucet, et tenebræ eam non comprehenderunt. <span class="Versetto" id="JN1_6">6&#160;</span>Fuit homo missus a Deo, cui nomen erat Joannes.<a href='#FN4'>§</a> <span class="Versetto" id="JN1_7">7&#160;</span>Hic venit in testimonium ut testimonium perhiberet de lumine, ut omnes crederent per illum. <span class="Versetto" id="JN1_8">8&#160;</span>Non erat ille lux, sed ut testimonium perhiberet de lumine. <span class="Versetto" id="JN1_9">9&#160;</span>Erat lux vera, quæ illuminat omnem hominem venientem in hunc mundum.<a href='#FN5'>**</a> <span class="Versetto" id="JN1_10">10&#160;</span>In mundo erat, et mundus per ipsum factus est, et mundus eum non cognovit. <span class="Versetto" id="JN1_11">11&#160;</span>In propria venit, et sui eum non receperunt.<a href='#FN6'>††</a> <span class="Versetto" id="JN1_12">12&#160;</span>Quotquot autem receperunt eum, dedit eis potestatem filios Dei fieri, his qui credunt in nomine ejus:<a href='#FN7'>‡‡</a> <span class="Versetto" id="JN1_13">13&#160;</span>qui non ex sanguinibus, neque ex voluntate carnis, neque ex voluntate viri, sed ex Deo nati sunt. <span class="Versetto" id="JN1_14">14&#160;</span>Et Verbum caro factum est, et habitavit in nobis: et vidimus gloriam ejus, gloriam quasi unigeniti a Patre plenum gratiæ et veritatis.<a href='#FN8'>§§</a> <span class="Versetto" id="JN1_15">15&#160;</span>Joannes testimonium perhibet de ipso, et clamat dicens: Hic erat quem dixi: Qui post me venturus est, ante me factus est: quia prior me erat.<a href='#FN9'>***</a> <span class="Versetto" id="JN1_16">16&#160;</span>Et de plenitudine ejus nos omnes accepimus, et gratiam pro gratia:<a href='#FN10'>†††</a> <span class="Versetto" id="JN1_17">17&#160;</span>quia lex per Moysen data est, gratia et veritas per Jesum Christum facta est.<a href='#FN11'>‡‡‡</a> <span class="Versetto" id="JN1_18">18&#160;</span>Deum nemo vidit umquam: unigenitus Filius, qui est in sinu Patris, ipse enarravit.]<a href='#FN12'>§§§</a> <span class="Versetto" id="JN1_19">19&#160;</span>Et hoc est testimonium Joannis, quando miserunt Judæi ab Jerosolymis sacerdotes et Levitas ad eum ut interrogarent eum: Tu quis es?<a href='#FN13'>*</a> <span class="Versetto" id="JN1_20">20&#160;</span>Et confessus est, et non negavit, et confessus est: Quia non sum ego Christus.<a href='#FN14'>†</a> <span class="Versetto" id="JN1_21">21&#160;</span>Et interrogaverunt eum: Quid ergo? Elias es tu? Et dixit: Non sum. Propheta es tu? Et respondit: Non.<a href='#FN15'>‡</a> <span class="Versetto" id="JN1_22">22&#160;</span>Dixerunt ergo ei: Quis es ut responsum demus his qui miserunt nos? quid dicis de teipso? <span class="Versetto" id="JN1_23">23&#160;</span>Ait: Ego vox clamantis in deserto: Dirigite viam Domini, sicut dixit Isaias propheta.<a href='#FN16'>§</a> <span class="Versetto" id="JN1_24">24&#160;</span>Et qui missi fuerant, erant ex pharisæis.<a href='#FN17'>**</a> <span class="Versetto" id="JN1_25">25&#160;</span>Et interrogaverunt eum, et dixerunt ei: Quid ergo baptizas, si tu non es Christus, neque Elias, neque propheta?<a href='#FN18'>††</a> <span class="Versetto" id="JN1_26">26&#160;</span>Respondit eis Joannes, dicens: Ego baptizo in aqua: medius autem vestrum stetit, quem vos nescitis.<a href='#FN19'>‡‡</a> <span class="Versetto" id="JN1_27">27&#160;</span>Ipse est qui post me venturus est, qui ante me factus est: cujus ego non sum dignus ut solvam ejus corrigiam calceamenti.<a href='#FN20'>§§</a> <span class="Versetto" id="JN1_28">28&#160;</span>Hæc in Bethania facta sunt trans Jordanem, ubi erat Joannes baptizans.<a href='#FN21'>***</a> <span class="Versetto" id="JN1_29">29&#160;</span>Altera die vidit Joannes Jesum venientem ad se, et ait: Ecce agnus Dei, ecce qui tollit peccatum mundi.<a href='#FN22'>†††</a> <span class="Versetto" id="JN1_30">30&#160;</span>Hic est de quo dixi: Post me venit vir qui ante me factus est: quia prior me erat:<a href='#FN23'>‡‡‡</a> <span class="Versetto" id="JN1_31">31&#160;</span>et ego nesciebam eum, sed ut manifestetur in Israël, propterea veni ego in aqua baptizans.<a href='#FN24'>§§§</a> <span class="Versetto" id="JN1_32">32&#160;</span>Et testimonium perhibuit Joannes, dicens: Quia vidi Spiritum descendentem quasi columbam de cælo, et mansit super eum.<a href='#FN25'>*</a> <span class="Versetto" id="JN1_33">33&#160;</span>Et ego nesciebam eum: sed qui misit me baptizare in aqua, ille mihi dixit: Super quem videris Spiritum descendentem, et manentem super eum, hic est qui baptizat in Spiritu Sancto.<a href='#FN26'>†</a> <span class="Versetto" id="JN1_34">34&#160;</span>Et ego vidi: et testimonium perhibui quia hic est Filius Dei. <span class="Versetto" id="JN1_35">35&#160;</span>Altera die iterum stabat Joannes, et ex discipulis ejus duo.<a href='#FN27'>‡</a> <span class="Versetto" id="JN1_36">36&#160;</span>Et respiciens Jesum ambulantem, dicit: Ecce agnus Dei. <span class="Versetto" id="JN1_37">37&#160;</span>Et audierunt eum duo discipuli loquentem, et secuti sunt Jesum.<a href='#FN28'>§</a> <span class="Versetto" id="JN1_38">38&#160;</span>Conversus autem Jesus, et videns eos sequentes se, dicit eis: Quid quæritis? Qui dixerunt ei: Rabbi (quod dicitur interpretatum Magister), ubi habitas?<a href='#FN29'>**</a> <span class="Versetto" id="JN1_39">39&#160;</span>Dicit eis: Venite et videte. Venerunt, et viderunt ubi maneret, et apud eum manserunt die illo: hora autem erat quasi decima.<a href='#FN30'>††</a> <span class="Versetto" id="JN1_40">40&#160;</span>Erat autem Andreas, frater Simonis Petri, unus ex duobus qui audierant a Joanne, et secuti fuerant eum.<a href='#FN31'>‡‡</a> <span class="Versetto" id="JN1_41">41&#160;</span>Invenit hic primum fratrem suum Simonem, et dicit ei: Invenimus Messiam (quod est interpretatum Christus).<a href='#FN32'>§§</a> <span class="Versetto" id="JN1_42">42&#160;</span>Et adduxit eum ad Jesum. Intuitus autem eum Jesus, dixit: Tu es Simon, filius Jona; tu vocaberis Cephas, quod interpretatur Petrus.<a href='#FN33'>***</a> <span class="Versetto" id="JN1_43">43&#160;</span>In crastinum voluit exire in Galilæam, et invenit Philippum. Et dicit ei Jesus: Sequere me.<a href='#FN34'>†††</a> <span class="Versetto" id="JN1_44">44&#160;</span>Erat autem Philippus a Bethsaida, civitate Andreæ et Petri.<a href='#FN35'>‡‡‡</a> <span class="Versetto" id="JN1_45">45&#160;</span>Invenit Philippus Nathanaël, et dicit ei: Quem scripsit Moyses in lege, et prophetæ, invenimus Jesum filium Joseph a Nazareth.<a href='#FN36'>§§§</a> <span class="Versetto" id="JN1_46">46&#160;</span>Et dixit ei Nathanaël: A Nazareth potest aliquid boni esse? Dicit ei Philippus: Veni et vide.<a href='#FN37'>*</a> <span class="Versetto" id="JN1_47">47&#160;</span>Vidit Jesus Nathanaël venientem ad se, et dicit de eo: Ecce vere Israëlita, in quo dolus non est.<a href='#FN38'>†</a> <span class="Versetto" id="JN1_48">48&#160;</span>Dicit ei Nathanaël: Unde me nosti? Respondit Jesus, et dixit ei: Priusquam te Philippus vocavit, cum esses sub ficu, vidi te.<a href='#FN39'>‡</a> <span class="Versetto" id="JN1_49">49&#160;</span>Respondit ei Nathanaël, et ait: Rabbi, tu es Filius Dei, tu es rex Israël.<a href='#FN40'>§</a> <span class="Versetto" id="JN1_50">50&#160;</span>Respondit Jesus, et dixit ei: Quia dixi tibi: Vidi te sub ficu, credis; majus his videbis. <span class="Versetto" id="JN1_51">51&#160;</span>Et dicit ei: Amen, amen dico vobis, videbitis cælum apertum, et angelos Dei ascendentes, et descendentes supra Filium hominis.<a href='#FN41'>**</a></p>

  <p class='pT4' id='JN2_0'>2</p>

  <p class='Normale'><span class="Versetto" id="JN2_1">1&#160;</span>Et die tertia nuptiæ factæ sunt in Cana Galilææ, et erat mater Jesu ibi.<a href='#FN42'>*</a> <span class="Versetto" id="JN2_2">2&#160;</span>Vocatus est autem et Jesus, et discipuli ejus, ad nuptias.<a href='#FN43'>†</a> <span class="Versetto" id="JN2_3">3&#160;</span>Et deficiente vino, dicit mater Jesu ad eum: Vinum non habent.<a href='#FN44'>‡</a> <span class="Versetto" id="JN2_4">4&#160;</span>Et dicit ei Jesus: Quid mihi et tibi est, mulier? nondum venit hora mea.<a href='#FN45'>§</a> <span class="Versetto" id="JN2_5">5&#160;</span>Dicit mater ejus ministris: Quodcumque dixerit vobis, facite. <span class="Versetto" id="JN2_6">6&#160;</span>Erant autem ibi lapideæ hydriæ sex positæ secundum purificationem Judæorum, capientes singulæ metretas binas vel ternas.<a href='#FN46'>**</a> <span class="Versetto" id="JN2_7">7&#160;</span>Dicit eis Jesus: Implete hydrias aqua. Et impleverunt eas usque ad summum.<a href='#FN47'>††</a> <span class="Versetto" id="JN2_8">8&#160;</span>Et dicit eis Jesus: Haurite nunc, et ferte architriclino. Et tulerunt. <span class="Versetto" id="JN2_9">9&#160;</span>Ut autem gustavit architriclinus aquam vinum factam, et non sciebat unde esset, ministri autem sciebant, qui hauserant aquam: vocat sponsum architriclinus,<a href='#FN48'>‡‡</a> <span class="Versetto" id="JN2_10">10&#160;</span>et dicit ei: Omnis homo primum bonum vinum ponit et cum inebriati fuerint, tunc id, quod deterius est. Tu autem servasti bonum vinum usque adhuc. <span class="Versetto" id="JN2_11">11&#160;</span>Hoc fecit initium signorum Jesus in Cana Galilææ; et manifestavit gloriam suam, et crediderunt in eum discipuli ejus.<a href='#FN49'>§§</a> <span class="Versetto" id="JN2_12">12&#160;</span>Post hoc descendit Capharnaum ipse, et mater ejus, et fratres ejus, et discipuli ejus: et ibi manserunt non multis diebus.<a href='#FN50'>***</a> <span class="Versetto" id="JN2_13">13&#160;</span>Et prope erat Pascha Judæorum, et ascendit Jesus Jerosolymam:<a href='#FN51'>†††</a> <span class="Versetto" id="JN2_14">14&#160;</span>et invenit in templo vendentes boves, et oves, et columbas, et numularios sedentes.<a href='#FN52'>‡‡‡</a> <span class="Versetto" id="JN2_15">15&#160;</span>Et cum fecisset quasi flagellum de funiculis, omnes ejecit de templo, oves quoque, et boves, et numulariorum effudit æs, et mensas subvertit.<a href='#FN53'>§§§</a> <span class="Versetto" id="JN2_16">16&#160;</span>Et his qui columbas vendebant, dixit: Auferte ista hinc, et nolite facere domum patris mei, domum negotiationis.<a href='#FN54'>*</a> <span class="Versetto" id="JN2_17">17&#160;</span>Recordati sunt vero discipuli ejus quia scriptum est: Zelus domus tuæ comedit me.<a href='#FN55'>†</a> <span class="Versetto" id="JN2_18">18&#160;</span>Responderunt ergo Judæi, et dixerunt ei: Quod signum ostendis nobis, quia hæc facis?<a href='#FN56'>‡</a> <span class="Versetto" id="JN2_19">19&#160;</span>Respondit Jesus, et dixit eis: Solvite templum hoc, et in tribus diebus excitabo illud. <span class="Versetto" id="JN2_20">20&#160;</span>Dixerunt ergo Judæi: Quadraginta et sex annis ædificatum est templum hoc, et tu in tribus diebus excitabis illud?<a href='#FN57'>§</a> <span class="Versetto" id="JN2_21">21&#160;</span>Ille autem dicebat de templo corporis sui. <span class="Versetto" id="JN2_22">22&#160;</span>Cum ergo resurrexisset a mortuis, recordati sunt discipuli ejus, quia hoc dicebat, et crediderunt scripturæ et sermoni quem dixit Jesus. <span class="Versetto" id="JN2_23">23&#160;</span>Cum autem esset Jerosolymis in Pascha in die festo, multi crediderunt in nomine ejus, videntes signa ejus, quæ faciebat.<a href='#FN58'>**</a> <span class="Versetto" id="JN2_24">24&#160;</span>Ipse autem Jesus non credebat semetipsum eis, eo quod ipse nosset omnes, <span class="Versetto" id="JN2_25">25&#160;</span>et quia opus ei non erat ut quis testimonium perhiberet de homine: ipse enim sciebat quid esset in homine.</p>

  <p class='pT4' id='JN3_0'>3</p>

  <p class='Normale'><span class="Versetto" id="JN3_1">1&#160;</span>Erat autem homo ex pharisæis, Nicodemus nomine, princeps Judæorum.<a href='#FN59'>*</a> <span class="Versetto" id="JN3_2">2&#160;</span>Hic venit ad Jesum nocte, et dixit ei: Rabbi, scimus quia a Deo venisti magister, nemo enim potest hæc signa facere, quæ tu facis, nisi fuerit Deus cum eo.<a href='#FN60'>†</a> <span class="Versetto" id="JN3_3">3&#160;</span>Respondit Jesus, et dixit ei: Amen, amen dico tibi, nisi quis renatus fuerit denuo, non potest videre regnum Dei.<a href='#FN61'>‡</a> <span class="Versetto" id="JN3_4">4&#160;</span>Dicit ad eum Nicodemus: Quomodo potest homo nasci, cum sit senex? numquid potest in ventrem matris suæ iterato introire et renasci? <span class="Versetto" id="JN3_5">5&#160;</span>Respondit Jesus: Amen, amen dico tibi, nisi quis renatus fuerit ex aqua, et Spiritu Sancto, non potest introire in regnum Dei.<a href='#FN62'>§</a> <span class="Versetto" id="JN3_6">6&#160;</span>Quod natum est ex carne, caro est: et quod natum est ex spiritu, spiritus est.<a href='#FN63'>**</a> <span class="Versetto" id="JN3_7">7&#160;</span>Non mireris quia dixi tibi: oportet vos nasci denuo. <span class="Versetto" id="JN3_8">8&#160;</span>Spiritus ubi vult spirat, et vocem ejus audis, sed nescis unde veniat, aut quo vadat: sic est omnis qui natus est ex spiritu.<a href='#FN64'>††</a> <span class="Versetto" id="JN3_9">9&#160;</span>Respondit Nicodemus, et dixit ei: Quomodo possunt hæc fieri? <span class="Versetto" id="JN3_10">10&#160;</span>Respondit Jesus, et dixit ei: Tu es magister in Israël, et hæc ignoras?<a href='#FN65'>‡‡</a> <span class="Versetto" id="JN3_11">11&#160;</span>amen, amen dico tibi, quia quod scimus loquimur, et quod vidimus testamur, et testimonium nostrum non accipitis.<a href='#FN66'>§§</a> <span class="Versetto" id="JN3_12">12&#160;</span>Si terrena dixi vobis, et non creditis: quomodo, si dixero vobis cælestia, credetis?<a href='#FN67'>***</a> <span class="Versetto" id="JN3_13">13&#160;</span>Et nemo ascendit in cælum, nisi qui descendit de cælo, Filius hominis, qui est in cælo.<a href='#FN68'>†††</a> <span class="Versetto" id="JN3_14">14&#160;</span>Et sicut Moyses exaltavit serpentem in deserto, ita exaltari oportet Filium hominis:<a href='#FN69'>‡‡‡</a> <span class="Versetto" id="JN3_15">15&#160;</span>ut omnis qui credit in ipsum, non pereat, sed habeat vitam æternam. <span class="Versetto" id="JN3_16">16&#160;</span>Sic enim Deus dilexit mundum, ut Filium suum unigenitum daret: ut omnis qui credit in eum, non pereat, sed habeat vitam æternam.<a href='#FN70'>§§§</a> <span class="Versetto" id="JN3_17">17&#160;</span>Non enim misit Deus Filium suum in mundum, ut judicet mundum, sed ut salvetur mundus per ipsum. <span class="Versetto" id="JN3_18">18&#160;</span>Qui credit in eum, non judicatur; qui autem non credit, jam judicatus est: quia non credit in nomine unigeniti Filii Dei. <span class="Versetto" id="JN3_19">19&#160;</span>Hoc est autem judicium: quia lux venit in mundum, et dilexerunt homines magis tenebras quam lucem: erant enim eorum mala opera.<a href='#FN71'>*</a> <span class="Versetto" id="JN3_20">20&#160;</span>Omnis enim qui male agit, odit lucem, et non venit ad lucem, ut non arguantur opera ejus: <span class="Versetto" id="JN3_21">21&#160;</span>qui autem facit veritatem, venit ad lucem, ut manifestentur opera ejus, quia in Deo sunt facta.<a href='#FN72'>†</a> <span class="Versetto" id="JN3_22">22&#160;</span>Post hæc venit Jesus et discipuli ejus in terram Judæam: et illic demorabatur cum eis, et baptizabat.<a href='#FN73'>‡</a> <span class="Versetto" id="JN3_23">23&#160;</span>Erat autem et Joannes baptizans, in Ænnon, juxta Salim: quia aquæ multæ erant illic, et veniebant et baptizabantur. <span class="Versetto" id="JN3_24">24&#160;</span>Nondum enim missus fuerat Joannes in carcerem.<a href='#FN74'>§</a> <span class="Versetto" id="JN3_25">25&#160;</span>Facta est autem quæstio ex discipulis Joannis cum Judæis de purificatione.<a href='#FN75'>**</a> <span class="Versetto" id="JN3_26">26&#160;</span>Et venerunt ad Joannem, et dixerunt ei: Rabbi, qui erat tecum trans Jordanem, cui tu testimonium perhibuisti, ecce hic baptizat, et omnes veniunt ad eum.<a href='#FN76'>††</a> <span class="Versetto" id="JN3_27">27&#160;</span>Respondit Joannes, et dixit: Non potest homo accipere quidquam, nisi fuerit ei datum de cælo.<a href='#FN77'>‡‡</a> <span class="Versetto" id="JN3_28">28&#160;</span>Ipsi vos mihi testimonium perhibetis, quod dixerim: Non sum ego Christus: sed quia missus sum ante illum.<a href='#FN78'>§§</a> <span class="Versetto" id="JN3_29">29&#160;</span>Qui habet sponsam, sponsus est: amicus autem sponsi, qui stat, et audit eum, gaudio gaudet propter vocem sponsi. Hoc ergo gaudium meum impletum est.<a href='#FN79'>***</a> <span class="Versetto" id="JN3_30">30&#160;</span>Illum oportet crescere, me autem minui.<a href='#FN80'>†††</a> <span class="Versetto" id="JN3_31">31&#160;</span>Qui desursum venit, super omnes est. Qui est de terra, de terra est, et de terra loquitur. Qui de cælo venit, super omnes est.<a href='#FN81'>‡‡‡</a> <span class="Versetto" id="JN3_32">32&#160;</span>Et quod vidit, et audivit, hoc testatur: et testimonium ejus nemo accipit. <span class="Versetto" id="JN3_33">33&#160;</span>Qui accepit ejus testimonium signavit, quia Deus verax est.<a href='#FN82'>§§§</a> <span class="Versetto" id="JN3_34">34&#160;</span>Quem enim misit Deus, verba Dei loquitur: non enim ad mensuram dat Deus spiritum. <span class="Versetto" id="JN3_35">35&#160;</span>Pater diligit Filium et omnia dedit in manu ejus. <span class="Versetto" id="JN3_36">36&#160;</span>Qui credit in Filium, habet vitam æternam; qui autem incredulus est Filio, non videbit vitam, sed ira Dei manet super eum.<a href='#FN83'>*</a></p>

  <p class='pT4' id='JN4_0'>4</p>

  <p class='Normale'><span class="Versetto" id="JN4_1">1&#160;</span>Ut ergo cognovit Jesus quia audierunt pharisæi quod Jesus plures discipulos facit, et baptizat, quam Joannes<a href='#FN84'>*</a> <span class="Versetto" id="JN4_2">2&#160;</span>(quamquam Jesus non baptizaret, sed discipuli ejus),<a href='#FN85'>†</a> <span class="Versetto" id="JN4_3">3&#160;</span>reliquit Judæam, et abiit iterum in Galilæam.<a href='#FN86'>‡</a> <span class="Versetto" id="JN4_4">4&#160;</span>Oportebat autem eum transire per Samariam.<a href='#FN87'>§</a> <span class="Versetto" id="JN4_5">5&#160;</span>Venit ergo in civitatem Samariæ, quæ dicitur Sichar, juxta prædium quod dedit Jacob Joseph filio suo.<a href='#FN88'>**</a> <span class="Versetto" id="JN4_6">6&#160;</span>Erat autem ibi fons Jacob. Jesus ergo fatigatus ex itinere, sedebat sic supra fontem. Hora erat quasi sexta.<a href='#FN89'>††</a> <span class="Versetto" id="JN4_7">7&#160;</span>Venit mulier de Samaria haurire aquam. Dicit ei Jesus: Da mihi bibere.<a href='#FN90'>‡‡</a> <span class="Versetto" id="JN4_8">8&#160;</span>(Discipuli enim ejus abierant in civitatem ut cibos emerent.)<a href='#FN91'>§§</a> <span class="Versetto" id="JN4_9">9&#160;</span>Dicit ergo ei mulier illa Samaritana: Quomodo tu, Judæus cum sis, bibere a me poscis, quæ sum mulier Samaritana? non enim coutuntur Judæi Samaritanis.<a href='#FN92'>***</a> <span class="Versetto" id="JN4_10">10&#160;</span>Respondit Jesus, et dixit ei: Si scires donum Dei, et quis est qui dicit tibi: Da mihi bibere, tu forsitan petisses ab eo, et dedisset tibi aquam vivam.<a href='#FN93'>†††</a> <span class="Versetto" id="JN4_11">11&#160;</span>Dicit ei mulier: Domine, neque in quo haurias habes, et puteus altus est: unde ergo habes aquam vivam?<a href='#FN94'>‡‡‡</a> <span class="Versetto" id="JN4_12">12&#160;</span>Numquid tu major es patre nostro Jacob, qui dedit nobis puteum, et ipse ex eo bibit, et filii ejus, et pecora ejus?<a href='#FN95'>§§§</a> <span class="Versetto" id="JN4_13">13&#160;</span>Respondit Jesus, et dixit ei: Omnis qui bibit ex aqua hac, sitiet iterum; qui autem biberit ex aqua quam ego dabo ei, non sitiet in æternum:<a href='#FN96'>*</a> <span class="Versetto" id="JN4_14">14&#160;</span>sed aqua quam ego dabo ei, fiet in eo fons aquæ salientis in vitam æternam.<a href='#FN97'>†</a> <span class="Versetto" id="JN4_15">15&#160;</span>Dicit ad eum mulier: Domine, da mihi hanc aquam, ut non sitiam, neque veniam huc haurire. <span class="Versetto" id="JN4_16">16&#160;</span>Dicit ei Jesus: Vade, voca virum tuum, et veni huc.<a href='#FN98'>‡</a> <span class="Versetto" id="JN4_17">17&#160;</span>Respondit mulier, et dixit: Non habeo virum. Dicit ei Jesus: Bene dixisti, quia non habeo virum;<a href='#FN99'>§</a> <span class="Versetto" id="JN4_18">18&#160;</span>quinque enim viros habuisti, et nunc, quem habes, non est tuus vir: hoc vere dixisti.<a href='#FN100'>**</a> <span class="Versetto" id="JN4_19">19&#160;</span>Dicit ei mulier: Domine, video quia propheta es tu.<a href='#FN101'>††</a> <span class="Versetto" id="JN4_20">20&#160;</span>Patres nostri in monte hoc adoraverunt, et vos dicitis, quia Jerosolymis est locus ubi adorare oportet.<a href='#FN102'>‡‡</a> <span class="Versetto" id="JN4_21">21&#160;</span>Dicit ei Jesus: Mulier, crede mihi, quia venit hora, quando neque in monte hoc, neque in Jerosolymis adorabitis Patrem.<a href='#FN103'>§§</a> <span class="Versetto" id="JN4_22">22&#160;</span>Vos adoratis quod nescitis: nos adoramus quod scimus, quia salus ex Judæis est. <span class="Versetto" id="JN4_23">23&#160;</span>Sed venit hora, et nunc est, quando veri adoratores adorabunt Patrem in spiritu et veritate. Nam et Pater tales quærit, qui adorent eum.<a href='#FN104'>***</a> <span class="Versetto" id="JN4_24">24&#160;</span>Spiritus est Deus: et eos qui adorant eum, in spiritu et veritate oportet adorare.<a href='#FN105'>†††</a> <span class="Versetto" id="JN4_25">25&#160;</span>Dicit ei mulier: Scio quia Messias venit (qui dicitur Christus): cum ergo venerit ille, nobis annuntiabit omnia.<a href='#FN106'>‡‡‡</a> <span class="Versetto" id="JN4_26">26&#160;</span>Dicit ei Jesus: Ego sum, qui loquor tecum. <span class="Versetto" id="JN4_27">27&#160;</span>Et continuo venerunt discipuli ejus, et mirabantur quia cum muliere loquebatur. Nemo tamen dixit: Quid quæris? aut, Quid loqueris cum ea?<a href='#FN107'>§§§</a> <span class="Versetto" id="JN4_28">28&#160;</span>Reliquit ergo hydriam suam mulier, et abiit in civitatem, et dicit illis hominibus:<a href='#FN108'>*</a> <span class="Versetto" id="JN4_29">29&#160;</span>Venite, et videte hominem qui dixit mihi omnia quæcumque feci: numquid ipse est Christus?<a href='#FN109'>†</a> <span class="Versetto" id="JN4_30">30&#160;</span>Exierunt ergo de civitate et veniebant ad eum. <span class="Versetto" id="JN4_31">31&#160;</span>Interea rogabant eum discipuli, dicentes: Rabbi, manduca. <span class="Versetto" id="JN4_32">32&#160;</span>Ille autem dicit eis: Ego cibum habeo manducare, quem vos nescitis. <span class="Versetto" id="JN4_33">33&#160;</span>Dicebant ergo discipuli ad invicem: Numquid aliquis attulit ei manducare?<a href='#FN110'>‡</a> <span class="Versetto" id="JN4_34">34&#160;</span>Dicit eis Jesus: Meus cibus est ut faciam voluntatem ejus qui misit me, ut perficiam opus ejus.<a href='#FN111'>§</a> <span class="Versetto" id="JN4_35">35&#160;</span>Nonne vos dicitis quod adhuc quatuor menses sunt, et messis venit? Ecce dico vobis: levate oculos vestros, et videte regiones, quia albæ sunt jam ad messem.<a href='#FN112'>**</a> <span class="Versetto" id="JN4_36">36&#160;</span>Et qui metit, mercedem accipit, et congregat fructum in vitam æternam: ut et qui seminat, simul gaudeat, et qui metit.<a href='#FN113'>††</a> <span class="Versetto" id="JN4_37">37&#160;</span>In hoc enim est verbum verum: quia alius est qui seminat, et alius est qui metit. <span class="Versetto" id="JN4_38">38&#160;</span>Ego misi vos metere quod vos non laborastis: alii laboraverunt, et vos in labores eorum introistis.<a href='#FN114'>‡‡</a> <span class="Versetto" id="JN4_39">39&#160;</span>Ex civitate autem illa multi crediderunt in eum Samaritanorum, propter verbum mulieris testimonium perhibentis: Quia dixit mihi omnia quæcumque feci. <span class="Versetto" id="JN4_40">40&#160;</span>Cum venissent ergo ad illum Samaritani, rogaverunt eum ut ibi maneret. Et mansit ibi duos dies.<a href='#FN115'>§§</a> <span class="Versetto" id="JN4_41">41&#160;</span>Et multo plures crediderunt in eum propter sermonem ejus. <span class="Versetto" id="JN4_42">42&#160;</span>Et mulieri dicebant: Quia jam non propter tuam loquelam credimus: ipsi enim audivimus, et scimus quia hic est vere Salvator mundi.<a href='#FN116'>***</a> <span class="Versetto" id="JN4_43">43&#160;</span>Post duos autem dies exiit inde, et abiit in Galilæam.<a href='#FN117'>†††</a> <span class="Versetto" id="JN4_44">44&#160;</span>Ipse enim Jesus testimonium perhibuit, quia propheta in sua patria honorem non habet.<a href='#FN118'>‡‡‡</a> <span class="Versetto" id="JN4_45">45&#160;</span>Cum ergo venisset in Galilæam, exceperunt eum Galilæi, cum omnia vidissent quæ fecerat Jerosolymis in die festo: et ipsi enim venerant ad diem festum. <span class="Versetto" id="JN4_46">46&#160;</span>Venit ergo iterum in Cana Galilææ, ubi fecit aquam vinum. Et erat quidam regulus, cujus filius infirmabatur Capharnaum.<a href='#FN119'>§§§</a> <span class="Versetto" id="JN4_47">47&#160;</span>Hic cum audisset quia Jesus adveniret a Judæa in Galilæam, abiit ad eum, et rogabat eum ut descenderet, et sanaret filium ejus: incipiebat enim mori.<a href='#FN120'>*</a> <span class="Versetto" id="JN4_48">48&#160;</span>Dixit ergo Jesus ad eum: Nisi signa et prodigia videritis, non creditis.<a href='#FN121'>†</a> <span class="Versetto" id="JN4_49">49&#160;</span>Dicit ad eum regulus: Domine, descende priusquam moriatur filius meus.<a href='#FN122'>‡</a> <span class="Versetto" id="JN4_50">50&#160;</span>Dicit ei Jesus: Vade, filius tuus vivit. Credidit homo sermoni quem dixit ei Jesus, et ibat. <span class="Versetto" id="JN4_51">51&#160;</span>Jam autem eo descendente, servi occurrerunt ei, et nuntiaverunt dicentes, quia filius ejus viveret. <span class="Versetto" id="JN4_52">52&#160;</span>Interrogabat ergo horam ab eis in qua melius habuerit. Et dixerunt ei: Quia heri hora septima reliquit eum febris. <span class="Versetto" id="JN4_53">53&#160;</span>Cognovit ergo pater, quia illa hora erat in qua dixit ei Jesus: Filius tuus vivit; et credidit ipse et domus ejus tota. <span class="Versetto" id="JN4_54">54&#160;</span>Hoc iterum secundum signum fecit Jesus, cum venisset a Judæa in Galilæam.<a href='#FN123'>§</a></p>

  <p class='pT4' id='JN5_0'>5</p>

  <p class='Normale'><span class="Versetto" id="JN5_1">1&#160;</span>Post hæc erat dies festus Judæorum, et ascendit Jesus Jerosolymam. <span class="Versetto" id="JN5_2">2&#160;</span>Est autem Jerosolymis probatica piscina, quæ cognominatur hebraice Bethsaida, quinque porticus habens. <span class="Versetto" id="JN5_3">3&#160;</span>In his jacebat multitudo magna languentium, cæcorum, claudorum, aridorum, exspectantium aquæ motum. <span class="Versetto" id="JN5_4">4&#160;</span>Angelus autem Domini descendebat secundum tempus in piscinam, et movebatur aqua. Et qui prior descendisset in piscinam post motionem aquæ, sanus fiebat a quacumque detinebatur infirmitate.<a href='#FN124'>*</a> <span class="Versetto" id="JN5_5">5&#160;</span>Erat autem quidam homo ibi triginta et octo annos habens in infirmitate sua.<a href='#FN125'>†</a> <span class="Versetto" id="JN5_6">6&#160;</span>Hunc autem cum vidisset Jesus jacentem, et cognovisset quia jam multum tempus haberet, dicit ei: Vis sanus fieri?<a href='#FN126'>‡</a> <span class="Versetto" id="JN5_7">7&#160;</span>Respondit ei languidus: Domine, hominem non habeo, ut, cum turbata fuerit aqua, mittat me in piscinam: dum venio enim ego, alius ante me descendit. <span class="Versetto" id="JN5_8">8&#160;</span>Dicit ei Jesus: Surge, tolle grabatum tuum et ambula.<a href='#FN127'>§</a> <span class="Versetto" id="JN5_9">9&#160;</span>Et statim sanus factus est homo ille: et sustulit grabatum suum, et ambulabat. Erat autem sabbatum in die illo.<a href='#FN128'>**</a> <span class="Versetto" id="JN5_10">10&#160;</span>Dicebant ergo Judæi illi qui sanatus fuerat: Sabbatum est, non licet tibi tollere grabatum tuum.<a href='#FN129'>††</a> <span class="Versetto" id="JN5_11">11&#160;</span>Respondit eis: Qui me sanum fecit, ille mihi dixit: Tolle grabatum tuum et ambula.<a href='#FN130'>‡‡</a> <span class="Versetto" id="JN5_12">12&#160;</span>Interrogaverunt ergo eum: Quis est ille homo qui dixit tibi: Tolle grabatum tuum et ambula? <span class="Versetto" id="JN5_13">13&#160;</span>Is autem qui sanus fuerat effectus, nesciebat quis esset. Jesus enim declinavit a turba constituta in loco.<a href='#FN131'>§§</a> <span class="Versetto" id="JN5_14">14&#160;</span>Postea invenit eum Jesus in templo, et dixit illi: Ecce sanus factus es; jam noli peccare, ne deterius tibi aliquid contingat.<a href='#FN132'>***</a> <span class="Versetto" id="JN5_15">15&#160;</span>Abiit ille homo, et nuntiavit Judæis quia Jesus esset, qui fecit eum sanum. <span class="Versetto" id="JN5_16">16&#160;</span>Propterea persequebantur Judæi Jesum, quia hæc faciebat in sabbato.<a href='#FN133'>†††</a> <span class="Versetto" id="JN5_17">17&#160;</span>Jesus autem respondit eis: Pater meus usque modo operatur, et ego operor.<a href='#FN134'>‡‡‡</a> <span class="Versetto" id="JN5_18">18&#160;</span>Propterea ergo magis quærebant eum Judæi interficere: quia non solum solvebat sabbatum, sed et patrem suum dicebat Deum, æqualem se faciens Deo. Respondit itaque Jesus, et dixit eis:<a href='#FN135'>§§§</a> <span class="Versetto" id="JN5_19">19&#160;</span>Amen, amen dico vobis: non potest Filius a se facere quidquam, nisi quod viderit Patrem facientem: quæcumque enim ille fecerit, hæc et Filius similiter facit.<a href='#FN136'>*</a> <span class="Versetto" id="JN5_20">20&#160;</span>Pater enim diligit Filium, et omnia demonstrat ei quæ ipse facit: et majora his demonstrabit ei opera, ut vos miremini.<a href='#FN137'>†</a> <span class="Versetto" id="JN5_21">21&#160;</span>Sicut enim Pater suscitat mortuos, et vivificat, sic et Filius, quos vult, vivificat.<a href='#FN138'>‡</a> <span class="Versetto" id="JN5_22">22&#160;</span>Neque enim Pater judicat quemquam: sed omne judicium dedit Filio, <span class="Versetto" id="JN5_23">23&#160;</span>ut omnes honorificent Filium, sicut honorificant Patrem; qui non honorificat Filium, non honorificat Patrem, qui misit illum.<a href='#FN139'>§</a> <span class="Versetto" id="JN5_24">24&#160;</span>Amen, amen dico vobis, quia qui verbum meum audit, et credit ei qui misit me, habet vitam æternam, et in judicium non venit, sed transiit a morte in vitam.<a href='#FN140'>**</a> <span class="Versetto" id="JN5_25">25&#160;</span>Amen, amen dico vobis, quia venit hora, et nunc est, quando mortui audient vocem Filii Dei: et qui audierint, vivent.<a href='#FN141'>††</a> <span class="Versetto" id="JN5_26">26&#160;</span>Sicut enim Pater habet vitam in semetipso, sic dedit et Filio habere vitam in semetipso: <span class="Versetto" id="JN5_27">27&#160;</span>et potestatem dedit ei judicium facere, quia Filius hominis est.<a href='#FN142'>‡‡</a> <span class="Versetto" id="JN5_28">28&#160;</span>Nolite mirari hoc, quia venit hora in qua omnes qui in monumentis sunt audient vocem Filii Dei:<a href='#FN143'>§§</a> <span class="Versetto" id="JN5_29">29&#160;</span>et procedent qui bona fecerunt, in resurrectionem vitæ; qui vero mala egerunt, in resurrectionem judicii. <span class="Versetto" id="JN5_30">30&#160;</span>Non possum ego a meipso facere quidquam. Sicut audio, judico: et judicium meum justum est, quia non quæro voluntatem meam, sed voluntatem ejus qui misit me.<a href='#FN144'>***</a> <span class="Versetto" id="JN5_31">31&#160;</span>Si ego testimonium perhibeo de meipso, testimonium meum non est verum.<a href='#FN145'>†††</a> <span class="Versetto" id="JN5_32">32&#160;</span>Alius est qui testimonium perhibet de me: et scio quia verum est testimonium, quod perhibet de me. <span class="Versetto" id="JN5_33">33&#160;</span>Vos misistis ad Joannem, et testimonium perhibuit veritati. <span class="Versetto" id="JN5_34">34&#160;</span>Ego autem non ab homine testimonium accipio: sed hæc dico ut vos salvi sitis.<a href='#FN146'>‡‡‡</a> <span class="Versetto" id="JN5_35">35&#160;</span>Ille erat lucerna ardens et lucens: vos autem voluistis ad horam exsultare in luce ejus.<a href='#FN147'>§§§</a> <span class="Versetto" id="JN5_36">36&#160;</span>Ego autem habeo testimonium majus Joanne. Opera enim quæ dedit mihi Pater ut perficiam ea: ipsa opera, quæ ego facio, testimonium perhibent de me, quia Pater misit me: <span class="Versetto" id="JN5_37">37&#160;</span>et qui misit me Pater, ipse testimonium perhibuit de me: neque vocem ejus umquam audistis, neque speciem ejus vidistis:<a href='#FN148'>*</a> <span class="Versetto" id="JN5_38">38&#160;</span>et verbum ejus non habetis in vobis manens: quia quem misit ille, huic vos non creditis. <span class="Versetto" id="JN5_39">39&#160;</span>Scrutamini Scripturas, quia vos putatis in ipsis vitam æternam habere: et illæ sunt quæ testimonium perhibent de me: <span class="Versetto" id="JN5_40">40&#160;</span>et non vultis venire ad me ut vitam habeatis. <span class="Versetto" id="JN5_41">41&#160;</span>Claritatem ab hominibus non accipio.<a href='#FN149'>†</a> <span class="Versetto" id="JN5_42">42&#160;</span>Sed cognovi vos, quia dilectionem Dei non habetis in vobis.<a href='#FN150'>‡</a> <span class="Versetto" id="JN5_43">43&#160;</span>Ego veni in nomine Patris mei, et non accipitis me; si alius venerit in nomine suo, illum accipietis.<a href='#FN151'>§</a> <span class="Versetto" id="JN5_44">44&#160;</span>Quomodo vos potestis credere, qui gloriam ab invicem accipitis, et gloriam quæ a solo Deo est, non quæritis? <span class="Versetto" id="JN5_45">45&#160;</span>Nolite putare quia ego accusaturus sim vos apud Patrem: est qui accusat vos Moyses, in quo vos speratis. <span class="Versetto" id="JN5_46">46&#160;</span>Si enim crederetis Moysi, crederetis forsitan et mihi: de me enim ille scripsit. <span class="Versetto" id="JN5_47">47&#160;</span>Si autem illius litteris non creditis, quomodo verbis meis credetis?</p>

  <p class='pT4' id='JN6_0'>6</p>

  <p class='Normale'><span class="Versetto" id="JN6_1">1&#160;</span>Post hæc abiit Jesus trans mare Galilææ, quod est Tiberiadis:<a href='#FN152'>*</a> <span class="Versetto" id="JN6_2">2&#160;</span>et sequebatur eum multitudo magna, quia videbant signa quæ faciebat super his qui infirmabantur.<a href='#FN153'>†</a> <span class="Versetto" id="JN6_3">3&#160;</span>Subiit ergo in montem Jesus et ibi sedebat cum discipulis suis. <span class="Versetto" id="JN6_4">4&#160;</span>Erat autem proximum Pascha dies festus Judæorum. <span class="Versetto" id="JN6_5">5&#160;</span>Cum sublevasset ergo oculos Jesus, et vidisset quia multitudo maxima venit ad eum, dixit ad Philippum: Unde ememus panes, ut manducent hi?<a href='#FN154'>‡</a> <span class="Versetto" id="JN6_6">6&#160;</span>Hoc autem dicebat tentans eum: ipse enim sciebat quid esset facturus. <span class="Versetto" id="JN6_7">7&#160;</span>Respondit ei Philippus: Ducentorum denariorum panes non sufficiunt eis, ut unusquisque modicum quid accipiat.<a href='#FN155'>§</a> <span class="Versetto" id="JN6_8">8&#160;</span>Dicit ei unus ex discipulis ejus, Andreas, frater Simonis Petri: <span class="Versetto" id="JN6_9">9&#160;</span>Est puer unus hic qui habet quinque panes hordeaceos et duos pisces: sed hæc quid sunt inter tantos?<a href='#FN156'>**</a> <span class="Versetto" id="JN6_10">10&#160;</span>Dixit ergo Jesus: Facite homines discumbere. Erat autem fœnum multum in loco. Discumberunt ergo viri, numero quasi quinque millia.<a href='#FN157'>††</a> <span class="Versetto" id="JN6_11">11&#160;</span>Accepit ergo Jesus panes: et cum gratias egisset, distribuit discumbentibus: similiter et ex piscibus quantum volebant. <span class="Versetto" id="JN6_12">12&#160;</span>Ut autem impleti sunt, dixit discipulis suis: Colligite quæ superaverunt fragmenta, ne pereant. <span class="Versetto" id="JN6_13">13&#160;</span>Collegerunt ergo, et impleverunt duodecim cophinos fragmentorum ex quinque panibus hordeaceis, quæ superfuerunt his qui manducaverant. <span class="Versetto" id="JN6_14">14&#160;</span>Illi ergo homines cum vidissent quod Jesus fecerat signum, dicebant: Quia hic est vere propheta, qui venturus est in mundum.<a href='#FN158'>‡‡</a> <span class="Versetto" id="JN6_15">15&#160;</span>Jesus ergo cum cognovisset quia venturi essent ut raperent eum, et facerent eum regem, fugit iterum in montem ipse solus.<a href='#FN159'>§§</a> <span class="Versetto" id="JN6_16">16&#160;</span>Ut autem sero factum est, descenderunt discipuli ejus ad mare. <span class="Versetto" id="JN6_17">17&#160;</span>Et cum ascendissent navim, venerunt trans mare in Capharnaum: et tenebræ jam factæ erant et non venerat ad eos Jesus. <span class="Versetto" id="JN6_18">18&#160;</span>Mare autem, vento magno flante, exsurgebat. <span class="Versetto" id="JN6_19">19&#160;</span>Cum remigassent ergo quasi stadia viginti quinque aut triginta, vident Jesum ambulantem supra mare, et proximum navi fieri, et timuerunt.<a href='#FN160'>***</a> <span class="Versetto" id="JN6_20">20&#160;</span>Ille autem dicit eis: Ego sum, nolite timere. <span class="Versetto" id="JN6_21">21&#160;</span>Voluerunt ergo accipere eum in navim et statim navis fuit ad terram, in quam ibant. <span class="Versetto" id="JN6_22">22&#160;</span>Altera die, turba, quæ stabat trans mare, vidit quia navicula alia non erat ibi nisi una, et quia non introisset cum discipulis suis Jesus in navim, sed soli discipuli ejus abiissent:<a href='#FN161'>†††</a> <span class="Versetto" id="JN6_23">23&#160;</span>aliæ vero supervenerunt naves a Tiberiade juxta locum ubi manducaverunt panem, gratias agente Domino. <span class="Versetto" id="JN6_24">24&#160;</span>Cum ergo vidisset turba quia Jesus non esset ibi, neque discipuli ejus, ascenderunt in naviculas, et venerunt Capharnaum quærentes Jesum. <span class="Versetto" id="JN6_25">25&#160;</span>Et cum invenissent eum trans mare, dixerunt ei: Rabbi, quando huc venisti?<a href='#FN162'>‡‡‡</a> <span class="Versetto" id="JN6_26">26&#160;</span>Respondit eis Jesus, et dixit: Amen, amen dico vobis: quæritis me non quia vidistis signa, sed quia manducastis ex panibus et saturati estis.<a href='#FN163'>§§§</a> <span class="Versetto" id="JN6_27">27&#160;</span>Operamini non cibum, qui perit, sed qui permanet in vitam æternam, quem Filius hominis dabit vobis. Hunc enim Pater signavit Deus.<a href='#FN164'>*</a> <span class="Versetto" id="JN6_28">28&#160;</span>Dixerunt ergo ad eum: Quid faciemus ut operemur opera Dei? <span class="Versetto" id="JN6_29">29&#160;</span>Respondit Jesus, et dixit eis: Hoc est opus Dei, ut credatis in eum quem misit ille.<a href='#FN165'>†</a> <span class="Versetto" id="JN6_30">30&#160;</span>Dixerunt ergo ei: Quod ergo tu facis signum ut videamus et credamus tibi? quid operaris? <span class="Versetto" id="JN6_31">31&#160;</span>Patres nostri manducaverunt manna in deserto, sicut scriptum est: Panem de cælo dedit eis manducare. <span class="Versetto" id="JN6_32">32&#160;</span>Dixit ergo eis Jesus: Amen, amen dico vobis: non Moyses dedit vobis panem de cælo, sed Pater meus dat vobis panem de cælo verum.<a href='#FN166'>‡</a> <span class="Versetto" id="JN6_33">33&#160;</span>Panis enim Dei est, qui de cælo descendit, et dat vitam mundo.<a href='#FN167'>§</a> <span class="Versetto" id="JN6_34">34&#160;</span>Dixerunt ergo ad eum: Domine, semper da nobis panem hunc.<a href='#FN168'>**</a> <span class="Versetto" id="JN6_35">35&#160;</span>Dixit autem eis Jesus: Ego sum panis vitæ: qui venit ad me, non esuriet, et qui credit in me, non sitiet umquam. <span class="Versetto" id="JN6_36">36&#160;</span>Sed dixi vobis quia et vidistis me, et non creditis.<a href='#FN169'>††</a> <span class="Versetto" id="JN6_37">37&#160;</span>Omne quod dat mihi Pater, ad me veniet: et eum qui venit ad me, non ejiciam foras:<a href='#FN170'>‡‡</a> <span class="Versetto" id="JN6_38">38&#160;</span>quia descendi de cælo, non ut faciam voluntatem meam, sed voluntatem ejus qui misit me. <span class="Versetto" id="JN6_39">39&#160;</span>Hæc est autem voluntas ejus qui misit me, Patris: ut omne quod dedit mihi, non perdam ex eo, sed resuscitem illud in novissimo die.<a href='#FN171'>§§</a> <span class="Versetto" id="JN6_40">40&#160;</span>Hæc est autem voluntas Patris mei, qui misit me: ut omnis qui videt Filium et credit in eum, habeat vitam æternam, et ego resuscitabo eum in novissimo die.<a href='#FN172'>***</a> <span class="Versetto" id="JN6_41">41&#160;</span>Murmurabant ergo Judæi de illo, quia dixisset: Ego sum panis vivus, qui de cælo descendi,<a href='#FN173'>†††</a> <span class="Versetto" id="JN6_42">42&#160;</span>et dicebant: Nonne hic est Jesus filius Joseph, cujus nos novimus patrem et matrem? quomodo ergo dicit hic: Quia de cælo descendi? <span class="Versetto" id="JN6_43">43&#160;</span>Respondit ergo Jesus, et dixit eis: Nolite murmurare in invicem:<a href='#FN174'>‡‡‡</a> <span class="Versetto" id="JN6_44">44&#160;</span>nemo potest venire ad me, nisi Pater, qui misit me, traxerit eum; et ego resuscitabo eum in novissimo die.<a href='#FN175'>§§§</a> <span class="Versetto" id="JN6_45">45&#160;</span>Est scriptum in prophetis: Et erunt omnes docibiles Dei. Omnis qui audivit a Patre, et didicit, venit ad me.<a href='#FN176'>*</a> <span class="Versetto" id="JN6_46">46&#160;</span>Non quia Patrem vidit quisquam, nisi is, qui est a Deo, hic vidit Patrem.<a href='#FN177'>†</a> <span class="Versetto" id="JN6_47">47&#160;</span>Amen, amen dico vobis: qui credit in me, habet vitam æternam. <span class="Versetto" id="JN6_48">48&#160;</span>Ego sum panis vitæ.<a href='#FN178'>‡</a> <span class="Versetto" id="JN6_49">49&#160;</span>Patres vestri manducaverunt manna in deserto, et mortui sunt. <span class="Versetto" id="JN6_50">50&#160;</span>Hic est panis de cælo descendens: ut si quis ex ipso manducaverit, non moriatur. <span class="Versetto" id="JN6_51">51&#160;</span>Ego sum panis vivus, qui de cælo descendi. <span class="Versetto" id="JN6_52">52&#160;</span>Si quis manducaverit ex hoc pane, vivet in æternum: et panis quem ego dabo, caro mea est pro mundi vita.<a href='#FN179'>§</a> <span class="Versetto" id="JN6_53">53&#160;</span>Litigabant ergo Judæi ad invicem, dicentes: Quomodo potest hic nobis carnem suam dare ad manducandum? <span class="Versetto" id="JN6_54">54&#160;</span>Dixit ergo eis Jesus: Amen, amen dico vobis: nisi manducaveritis carnem Filii hominis, et biberitis ejus sanguinem, non habebitis vitam in vobis.<a href='#FN180'>**</a> <span class="Versetto" id="JN6_55">55&#160;</span>Qui manducat meam carnem, et bibit meum sanguinem, habet vitam æternam: et ego resuscitabo eum in novissimo die.<a href='#FN181'>††</a> <span class="Versetto" id="JN6_56">56&#160;</span>Caro enim mea vere est cibus: et sanguis meus, vere est potus;<a href='#FN182'>‡‡</a> <span class="Versetto" id="JN6_57">57&#160;</span>qui manducat meam carnem et bibit meum sanguinem, in me manet, et ego in illo.<a href='#FN183'>§§</a> <span class="Versetto" id="JN6_58">58&#160;</span>Sicut misit me vivens Pater, et ego vivo propter Patrem: et qui manducat me, et ipse vivet propter me.<a href='#FN184'>***</a> <span class="Versetto" id="JN6_59">59&#160;</span>Hic est panis qui de cælo descendit. Non sicut manducaverunt patres vestri manna, et mortui sunt. Qui manducat hunc panem, vivet in æternum.<a href='#FN185'>†††</a> <span class="Versetto" id="JN6_60">60&#160;</span>Hæc dixit in synagoga docens, in Capharnaum. <span class="Versetto" id="JN6_61">61&#160;</span>Multi ergo audientes ex discipulis ejus, dixerunt: Durus est hic sermo, et quis potest eum audire?<a href='#FN186'>‡‡‡</a> <span class="Versetto" id="JN6_62">62&#160;</span>Sciens autem Jesus apud semetipsum quia murmurarent de hoc discipuli ejus, dixit eis: Hoc vos scandalizat? <span class="Versetto" id="JN6_63">63&#160;</span>si ergo videritis Filium hominis ascendentem ubi erat prius?<a href='#FN187'>§§§</a> <span class="Versetto" id="JN6_64">64&#160;</span>Spiritus est qui vivificat: caro non prodest quidquam: verba quæ ego locutus sum vobis, spiritus et vita sunt.<a href='#FN188'>*</a> <span class="Versetto" id="JN6_65">65&#160;</span>Sed sunt quidam ex vobis qui non credunt. Sciebat enim ab initio Jesus qui essent non credentes, et quis traditurus esset eum.<a href='#FN189'>†</a> <span class="Versetto" id="JN6_66">66&#160;</span>Et dicebat: Propterea dixi vobis, quia nemo potest venire ad me, nisi fuerit ei datum a Patre meo.<a href='#FN190'>‡</a> <span class="Versetto" id="JN6_67">67&#160;</span>Ex hoc multi discipulorum ejus abierunt retro: et jam non cum illo ambulabant.<a href='#FN191'>§</a> <span class="Versetto" id="JN6_68">68&#160;</span>Dixit ergo Jesus ad duodecim: Numquid et vos vultis abire? <span class="Versetto" id="JN6_69">69&#160;</span>Respondit ergo ei Simon Petrus: Domine, ad quem ibimus? verba vitæ æternæ habes: <span class="Versetto" id="JN6_70">70&#160;</span>et nos credidimus, et cognovimus quia tu es Christus Filius Dei. <span class="Versetto" id="JN6_71">71&#160;</span>Respondit eis Jesus: Nonne ego vos duodecim elegi: et ex vobis unus diabolus est?<a href='#FN192'>**</a> <span class="Versetto" id="JN6_72">72&#160;</span>Dicebat autem Judam Simonis Iscariotem: hic enim erat traditurus eum, cum esset unus ex duodecim.</p>

  <p class='pT4' id='JN7_0'>7</p>

  <p class='Normale'><span class="Versetto" id="JN7_1">1&#160;</span>Post hæc autem ambulabat Jesus in Galilæam: non enim volebat in Judæam ambulare, quia quærebant eum Judæi interficere.<a href='#FN193'>*</a> <span class="Versetto" id="JN7_2">2&#160;</span>Erat autem in proximo dies festus Judæorum, Scenopegia.<a href='#FN194'>†</a> <span class="Versetto" id="JN7_3">3&#160;</span>Dixerunt autem ad eum fratres ejus: Transi hinc, et vade in Judæam, ut et discipuli tui videant opera tua, quæ facis.<a href='#FN195'>‡</a> <span class="Versetto" id="JN7_4">4&#160;</span>Nemo quippe in occulto quid facit, et quærit ipse in palam esse: si hæc facis, manifesta teipsum mundo.<a href='#FN196'>§</a> <span class="Versetto" id="JN7_5">5&#160;</span>Neque enim fratres ejus credebant in eum. <span class="Versetto" id="JN7_6">6&#160;</span>Dicit ergo eis Jesus: Tempus meum nondum advenit: tempus autem vestrum semper est paratum.<a href='#FN197'>**</a> <span class="Versetto" id="JN7_7">7&#160;</span>Non potest mundus odisse vos: me autem odit, quia ego testimonium perhibeo de illo quod opera ejus mala sunt. <span class="Versetto" id="JN7_8">8&#160;</span>Vos ascendite ad diem festum hunc, ego autem non ascendo ad diem festum istum: quia meum tempus nondum impletum est.<a href='#FN198'>††</a> <span class="Versetto" id="JN7_9">9&#160;</span>Hæc cum dixisset, ipse mansit in Galilæa. <span class="Versetto" id="JN7_10">10&#160;</span>Ut autem ascenderunt fratres ejus, tunc et ipse ascendit ad diem festum non manifeste, sed quasi in occulto.<a href='#FN199'>‡‡</a> <span class="Versetto" id="JN7_11">11&#160;</span>Judæi ergo quærebant eum in die festo, et dicebant: Ubi est ille? <span class="Versetto" id="JN7_12">12&#160;</span>Et murmur multum erat in turba de eo. Quidam enim dicebant: Quia bonus est. Alii autem dicebant: Non, sed seducit turbas. <span class="Versetto" id="JN7_13">13&#160;</span>Nemo tamen palam loquebatur de illo propter metum Judæorum. <span class="Versetto" id="JN7_14">14&#160;</span>Jam autem die festo mediante, ascendit Jesus in templum, et docebat. <span class="Versetto" id="JN7_15">15&#160;</span>Et mirabantur Judæi, dicentes: Quomodo hic litteras scit, cum non didicerit? <span class="Versetto" id="JN7_16">16&#160;</span>Respondit eis Jesus, et dixit: Mea doctrina non est mea, sed ejus qui misit me.<a href='#FN200'>§§</a> <span class="Versetto" id="JN7_17">17&#160;</span>Si quis voluerit voluntatem ejus facere, cognoscet de doctrina, utrum ex Deo sit, an ego a meipso loquar. <span class="Versetto" id="JN7_18">18&#160;</span>Qui a semetipso loquitur, gloriam propriam quærit; qui autem quærit gloriam ejus qui misit eum, hic verax est, et injustitia in illo non est.<a href='#FN201'>***</a> <span class="Versetto" id="JN7_19">19&#160;</span>Nonne Moyses dedit vobis legem: et nemo ex vobis facit legem?<a href='#FN202'>†††</a> <span class="Versetto" id="JN7_20">20&#160;</span>Quid me quæritis interficere? Respondit turba, et dixit: Dæmonium habes: quis te quæret interficere?<a href='#FN203'>‡‡‡</a> <span class="Versetto" id="JN7_21">21&#160;</span>Respondit Jesus et dixit eis: Unum opus feci, et omnes miramini:<a href='#FN204'>§§§</a> <span class="Versetto" id="JN7_22">22&#160;</span>propterea Moyses dedit vobis circumcisionem (non quia ex Moyse est, sed ex patribus), et in sabbato circumciditis hominem.<a href='#FN205'>*</a> <span class="Versetto" id="JN7_23">23&#160;</span>Si circumcisionem accipit homo in sabbato, ut non solvatur lex Moysi: mihi indignamini quia totum hominem sanum feci in sabbato?<a href='#FN206'>†</a> <span class="Versetto" id="JN7_24">24&#160;</span>Nolite judicare secundum faciem, sed justum judicium judicate.<a href='#FN207'>‡</a> <span class="Versetto" id="JN7_25">25&#160;</span>Dicebant ergo quidam ex Jerosolymis: Nonne hic est, quem quærunt interficere?<a href='#FN208'>§</a> <span class="Versetto" id="JN7_26">26&#160;</span>et ecce palam loquitur, et nihil ei dicunt. Numquid vere cognoverunt principes quia hic est Christus? <span class="Versetto" id="JN7_27">27&#160;</span>Sed hunc scimus unde sit: Christus autem cum venerit, nemo scit unde sit. <span class="Versetto" id="JN7_28">28&#160;</span>Clamabat ergo Jesus in templo docens, et dicens: Et me scitis, et unde sim scitis: et a meipso non veni, sed est verus qui misit me, quem vos nescitis.<a href='#FN209'>**</a> <span class="Versetto" id="JN7_29">29&#160;</span>Ego scio eum: quia ab ipso sum, et ipse me misit.<a href='#FN210'>††</a> <span class="Versetto" id="JN7_30">30&#160;</span>Quærebant ergo eum apprehendere: et nemo misit in illum manus, quia nondum venerat hora ejus.<a href='#FN211'>‡‡</a> <span class="Versetto" id="JN7_31">31&#160;</span>De turba autem multi crediderunt in eum, et dicebant: Christus cum venerit, numquid plura signa faciet quam quæ hic facit? <span class="Versetto" id="JN7_32">32&#160;</span>Audierunt pharisæi turbam murmurantem de illo hæc: et miserunt principes et pharisæi ministros ut apprehenderent eum.<a href='#FN212'>§§</a> <span class="Versetto" id="JN7_33">33&#160;</span>Dixit ergo eis Jesus: Adhuc modicum tempus vobiscum sum: et vado ad eum qui me misit.<a href='#FN213'>***</a> <span class="Versetto" id="JN7_34">34&#160;</span>Quæretis me, et non invenietis: et ubi ego sum, vos non potestis venire.<a href='#FN214'>†††</a> <span class="Versetto" id="JN7_35">35&#160;</span>Dixerunt ergo Judæi ad semetipsos: Quo hic iturus est, quia non inveniemus eum? numquid in dispersionem gentium iturus est, et docturus gentes?<a href='#FN215'>‡‡‡</a> <span class="Versetto" id="JN7_36">36&#160;</span>quis est hic sermo, quem dixit: Quæretis me, et non invenietis: et ubi sum ego, vos non potestis venire?<a href='#FN216'>§§§</a> <span class="Versetto" id="JN7_37">37&#160;</span>In novissimo autem die magno festivitatis stabat Jesus, et clamabat dicens: Si quis sitit, veniat ad me et bibat.<a href='#FN217'>*</a> <span class="Versetto" id="JN7_38">38&#160;</span>Qui credit in me, sicut dicit Scriptura, flumina de ventre ejus fluent aquæ vivæ. <span class="Versetto" id="JN7_39">39&#160;</span>Hoc autem dixit de Spiritu, quem accepturi erant credentes in eum: nondum enim erat Spiritus datus, quia Jesus nondum erat glorificatus.<a href='#FN218'>†</a> <span class="Versetto" id="JN7_40">40&#160;</span>Ex illa ergo turba cum audissent hos sermones ejus, dicebant: Hic est vere propheta. <span class="Versetto" id="JN7_41">41&#160;</span>Alii dicebant: Hic est Christus. Quidam autem dicebant: Numquid a Galilæa venit Christus? <span class="Versetto" id="JN7_42">42&#160;</span>nonne Scriptura dicit: Quia ex semine David, et de Bethlehem castello, ubi erat David, venit Christus? <span class="Versetto" id="JN7_43">43&#160;</span>Dissensio itaque facta est in turba propter eum. <span class="Versetto" id="JN7_44">44&#160;</span>Quidam autem ex ipsis volebant apprehendere eum: sed nemo misit super eum manus. <span class="Versetto" id="JN7_45">45&#160;</span>Venerunt ergo ministri ad pontifices et pharisæos. Et dixerunt eis illi: Quare non adduxistis illum?<a href='#FN219'>‡</a> <span class="Versetto" id="JN7_46">46&#160;</span>Responderunt ministri: Numquam sic locutus est homo, sicut hic homo. <span class="Versetto" id="JN7_47">47&#160;</span>Responderunt ergo eis pharisæi: Numquid et vos seducti estis?<a href='#FN220'>§</a> <span class="Versetto" id="JN7_48">48&#160;</span>numquid ex principibus aliquis credidit in eum, aut ex pharisæis?<a href='#FN221'>**</a> <span class="Versetto" id="JN7_49">49&#160;</span>sed turba hæc, quæ non novit legem, maledicti sunt. <span class="Versetto" id="JN7_50">50&#160;</span>Dixit Nicodemus ad eos, ille qui venit ad eum nocte, qui unus erat ex ipsis: <span class="Versetto" id="JN7_51">51&#160;</span>Numquid lex nostra judicat hominem, nisi prius audierit ab ipso, et cognoverit quid faciat?<a href='#FN222'>††</a> <span class="Versetto" id="JN7_52">52&#160;</span>Responderunt, et dixerunt ei: Numquid et tu Galilæus es? scrutare Scripturas, et vide quia a Galilæa propheta non surgit.<a href='#FN223'>‡‡</a> <span class="Versetto" id="JN7_53">53&#160;</span>Et reversi sunt unusquisque in domum suam.</p>

  <p class='pT4' id='JN8_0'>8</p>

  <p class='Normale'><span class="Versetto" id="JN8_1">1&#160;</span>Jesus autem perrexit in montem Oliveti:<a href='#FN224'>*</a> <span class="Versetto" id="JN8_2">2&#160;</span>et diluculo iterum venit in templum, et omnis populus venit ad eum, et sedens docebat eos. <span class="Versetto" id="JN8_3">3&#160;</span>Adducunt autem scribæ et pharisæi mulierem in adulterio deprehensam: et statuerunt eam in medio,<a href='#FN225'>†</a> <span class="Versetto" id="JN8_4">4&#160;</span>et dixerunt ei: Magister, hæc mulier modo deprehensa est in adulterio. <span class="Versetto" id="JN8_5">5&#160;</span>In lege autem Moyses mandavit nobis hujusmodi lapidare. Tu ergo quid dicis? <span class="Versetto" id="JN8_6">6&#160;</span>Hoc autem dicebant tentantes eum, ut possent accusare eum. Jesus autem inclinans se deorsum, digito scribebat in terra.<a href='#FN226'>‡</a> <span class="Versetto" id="JN8_7">7&#160;</span>Cum ergo perseverarent interrogantes eum, erexit se, et dixit eis: Qui sine peccato est vestrum, primus in illam lapidem mittat. <span class="Versetto" id="JN8_8">8&#160;</span>Et iterum se inclinans, scribebat in terra.<a href='#FN227'>§</a> <span class="Versetto" id="JN8_9">9&#160;</span>Audientes autem unus post unum exibant, incipientes a senioribus: et remansit solus Jesus, et mulier in medio stans. <span class="Versetto" id="JN8_10">10&#160;</span>Erigens autem se Jesus, dixit ei: Mulier, ubi sunt qui te accusabant? nemo te condemnavit? <span class="Versetto" id="JN8_11">11&#160;</span>Quæ dixit: Nemo, Domine. Dixit autem Jesus: Nec ego te condemnabo: vade, et jam amplius noli peccare.<a href='#FN228'>**</a> <span class="Versetto" id="JN8_12">12&#160;</span>Iterum ergo locutus est eis Jesus, dicens: Ego sum lux mundi: qui sequitur me, non ambulat in tenebris, sed habebit lumen vitæ.<a href='#FN229'>††</a> <span class="Versetto" id="JN8_13">13&#160;</span>Dixerunt ergo ei pharisæi: Tu de teipso testimonium perhibes; testimonium tuum non est verum.<a href='#FN230'>‡‡</a> <span class="Versetto" id="JN8_14">14&#160;</span>Respondit Jesus, et dixit eis: Et si ego testimonium perhibeo de meipso, verum est testimonium meum: quia scio unde veni et quo vado; vos autem nescitis unde venio aut quo vado.<a href='#FN231'>§§</a> <span class="Versetto" id="JN8_15">15&#160;</span>Vos secundum carnem judicatis: ego non judico quemquam;<a href='#FN232'>***</a> <span class="Versetto" id="JN8_16">16&#160;</span>et si judico ego, judicium meum verum est, quia solus non sum: sed ego et qui misit me, Pater.<a href='#FN233'>†††</a> <span class="Versetto" id="JN8_17">17&#160;</span>Et in lege vestra scriptum est, quia duorum hominum testimonium verum est.<a href='#FN234'>‡‡‡</a> <span class="Versetto" id="JN8_18">18&#160;</span>Ego sum qui testimonium perhibeo de meipso, et testimonium perhibet de me qui misit me, Pater. <span class="Versetto" id="JN8_19">19&#160;</span>Dicebant ergo ei: Ubi est Pater tuus? Respondit Jesus: Neque me scitis, neque Patrem meum: si me sciretis, forsitan et Patrem meum sciretis.<a href='#FN235'>§§§</a> <span class="Versetto" id="JN8_20">20&#160;</span>Hæc verba locutus est Jesus in gazophylacio, docens in templo: et nemo apprehendit eum, quia necdum venerat hora ejus.<a href='#FN236'>*</a> <span class="Versetto" id="JN8_21">21&#160;</span>Dixit ergo iterum eis Jesus: Ego vado, et quæretis me, et in peccato vestro moriemini. Quo ego vado, vos non potestis venire.<a href='#FN237'>†</a> <span class="Versetto" id="JN8_22">22&#160;</span>Dicebant ergo Judæi: Numquid interficiet semetipsum, quia dixit: Quo ego vado, vos non potestis venire?<a href='#FN238'>‡</a> <span class="Versetto" id="JN8_23">23&#160;</span>Et dicebat eis: Vos de deorsum estis, ego de supernis sum. Vos de mundo hoc estis, ego non sum de hoc mundo.<a href='#FN239'>§</a> <span class="Versetto" id="JN8_24">24&#160;</span>Dixi ergo vobis quia moriemini in peccatis vestris: si enim non credideritis quia ego sum, moriemini in peccato vestro.<a href='#FN240'>**</a> <span class="Versetto" id="JN8_25">25&#160;</span>Dicebant ergo ei: Tu quis es? Dixit eis Jesus: Principium, qui et loquor vobis.<a href='#FN241'>††</a> <span class="Versetto" id="JN8_26">26&#160;</span>Multa habeo de vobis loqui, et judicare; sed qui me misit, verax est; et ego quæ audivi ab eo, hæc loquor in mundo. <span class="Versetto" id="JN8_27">27&#160;</span>Et non cognoverunt quia Patrem ejus dicebat Deum.<a href='#FN242'>‡‡</a> <span class="Versetto" id="JN8_28">28&#160;</span>Dixit ergo eis Jesus: Cum exaltaveritis Filium hominis, tunc cognoscetis quia ego sum, et a meipso facio nihil, sed sicut docuit me Pater, hæc loquor: <span class="Versetto" id="JN8_29">29&#160;</span>et qui me misit, mecum est, et non reliquit me solum: quia ego quæ placita sunt ei, facio semper.<a href='#FN243'>§§</a> <span class="Versetto" id="JN8_30">30&#160;</span>Hæc illo loquente, multi crediderunt in eum.<a href='#FN244'>***</a> <span class="Versetto" id="JN8_31">31&#160;</span>Dicebat ergo Jesus ad eos, qui crediderunt ei, Judæos: Si vos manseritis in sermone meo, vere discipuli mei eritis,<a href='#FN245'>†††</a> <span class="Versetto" id="JN8_32">32&#160;</span>et cognoscetis veritatem, et veritas liberabit vos. <span class="Versetto" id="JN8_33">33&#160;</span>Responderunt ei: Semen Abrahæ sumus, et nemini servivimus umquam: quomodo tu dicis: Liberi eritis?<a href='#FN246'>‡‡‡</a> <span class="Versetto" id="JN8_34">34&#160;</span>Respondit eis Jesus: Amen, amen dico vobis: quia omnis qui facit peccatum, servus est peccati. <span class="Versetto" id="JN8_35">35&#160;</span>Servus autem non manet in domo in æternum: filius autem manet in æternum.<a href='#FN247'>§§§</a> <span class="Versetto" id="JN8_36">36&#160;</span>Si ergo vos filius liberaverit, vere liberi eritis. <span class="Versetto" id="JN8_37">37&#160;</span>Scio quia filii Abrahæ estis: sed quæritis me interficere, quia sermo meus non capit in vobis.<a href='#FN248'>*</a> <span class="Versetto" id="JN8_38">38&#160;</span>Ego quod vidi apud Patrem meum, loquor: et vos quæ vidistis apud patrem vestrum, facitis. <span class="Versetto" id="JN8_39">39&#160;</span>Responderunt, et dixerunt ei: Pater noster Abraham est. Dicit eis Jesus: Si filii Abrahæ estis, opera Abrahæ facite.<a href='#FN249'>†</a> <span class="Versetto" id="JN8_40">40&#160;</span>Nunc autem quæritis me interficere, hominem, qui veritatem vobis locutus sum, quam audivi a Deo: hoc Abraham non fecit.<a href='#FN250'>‡</a> <span class="Versetto" id="JN8_41">41&#160;</span>Vos facitis opera patris vestri. Dixerunt itaque ei: Nos ex fornicatione non sumus nati: unum patrem habemus Deum.<a href='#FN251'>§</a> <span class="Versetto" id="JN8_42">42&#160;</span>Dixit ergo eis Jesus: Si Deus pater vester esset, diligeretis utique et me; ego enim ex Deo processi, et veni: neque enim a meipso veni, sed ille me misit.<a href='#FN252'>**</a> <span class="Versetto" id="JN8_43">43&#160;</span>Quare loquelam meam non cognoscitis? Quia non potestis audire sermonem meum.<a href='#FN253'>††</a> <span class="Versetto" id="JN8_44">44&#160;</span>Vos ex patre diabolo estis: et desideria patris vestri vultis facere. Ille homicida erat ab initio, et in veritate non stetit: quia non est veritas in eo: cum loquitur mendacium, ex propriis loquitur, quia mendax est, et pater ejus.<a href='#FN254'>‡‡</a> <span class="Versetto" id="JN8_45">45&#160;</span>Ego autem si veritatem dico, non creditis mihi. <span class="Versetto" id="JN8_46">46&#160;</span>Quis ex vobis arguet me de peccato? si veritatem dico vobis, quare non creditis mihi?<a href='#FN255'>§§</a> <span class="Versetto" id="JN8_47">47&#160;</span>Qui ex Deo est, verba Dei audit. Propterea vos non auditis, quia ex Deo non estis. <span class="Versetto" id="JN8_48">48&#160;</span>Responderunt ergo Judæi, et dixerunt ei: Nonne bene dicimus nos quia Samaritanus es tu, et dæmonium habes?<a href='#FN256'>***</a> <span class="Versetto" id="JN8_49">49&#160;</span>Respondit Jesus: Ego dæmonium non habeo: sed honorifico Patrem meum, et vos inhonorastis me.<a href='#FN257'>†††</a> <span class="Versetto" id="JN8_50">50&#160;</span>Ego autem non quæro gloriam meam: est qui quærat, et judicet.<a href='#FN258'>‡‡‡</a> <span class="Versetto" id="JN8_51">51&#160;</span>Amen, amen dico vobis: si quis sermonem meum servaverit, mortem non videbit in æternum.<a href='#FN259'>§§§</a> <span class="Versetto" id="JN8_52">52&#160;</span>Dixerunt ergo Judæi: Nunc cognovimus quia dæmonium habes. Abraham mortuus est, et prophetæ; et tu dicis: Si quis sermonem meum servaverit, non gustabit mortem in æternum.<a href='#FN260'>*</a> <span class="Versetto" id="JN8_53">53&#160;</span>Numquid tu major es patre nostro Abraham, qui mortuus est? et prophetæ mortui sunt. Quem teipsum facis?<a href='#FN261'>†</a> <span class="Versetto" id="JN8_54">54&#160;</span>Respondit Jesus: Si ego glorifico meipsum, gloria mea nihil est: est Pater meus, qui glorificat me, quem vos dicitis quia Deus vester est,<a href='#FN262'>‡</a> <span class="Versetto" id="JN8_55">55&#160;</span>et non cognovistis eum: ego autem novi eum. Et si dixero quia non scio eum, ero similis vobis, mendax. Sed scio eum, et sermonem ejus servo.<a href='#FN263'>§</a> <span class="Versetto" id="JN8_56">56&#160;</span>Abraham pater vester exsultavit ut videret diem meum: vidit, et gavisus est.<a href='#FN264'>**</a> <span class="Versetto" id="JN8_57">57&#160;</span>Dixerunt ergo Judæi ad eum: Quinquaginta annos nondum habes, et Abraham vidisti? <span class="Versetto" id="JN8_58">58&#160;</span>Dixit eis Jesus: Amen, amen dico vobis, antequam Abraham fieret, ego sum. <span class="Versetto" id="JN8_59">59&#160;</span>Tulerunt ergo lapides, ut jacerent in eum: Jesus autem abscondit se, et exivit de templo.<a href='#FN265'>††</a></p>

  <p class='pT4' id='JN9_0'>9</p>

  <p class='Normale'><span class="Versetto" id="JN9_1">1&#160;</span>Et præteriens Jesus vidit hominem cæcum a nativitate:<a href='#FN266'>*</a> <span class="Versetto" id="JN9_2">2&#160;</span>et interrogaverunt eum discipuli ejus: Rabbi, quis peccavit, hic, aut parentes ejus, ut cæcus nasceretur? <span class="Versetto" id="JN9_3">3&#160;</span>Respondit Jesus: Neque hic peccavit, neque parentes ejus: sed ut manifestentur opera Dei in illo.<a href='#FN267'>†</a> <span class="Versetto" id="JN9_4">4&#160;</span>Me oportet operari opera ejus qui misit me, donec dies est: venit nox, quando nemo potest operari: <span class="Versetto" id="JN9_5">5&#160;</span>quamdiu sum in mundo, lux sum mundi.<a href='#FN268'>‡</a> <span class="Versetto" id="JN9_6">6&#160;</span>Hæc cum dixisset, exspuit in terram, et fecit lutum ex sputo, et linivit lutum super oculos ejus,<a href='#FN269'>§</a> <span class="Versetto" id="JN9_7">7&#160;</span>et dixit ei: Vade, lava in natatoria Siloë (quod interpretatur Missus). Abiit ergo, et lavit, et venit videns.<a href='#FN270'>**</a> <span class="Versetto" id="JN9_8">8&#160;</span>Itaque vicini, et qui viderant eum prius quia mendicus erat, dicebant: Nonne hic est qui sedebat, et mendicabat? Alii dicebant: Quia hic est. <span class="Versetto" id="JN9_9">9&#160;</span>Alii autem: Nequaquam, sed similis est ei. Ille vero dicebat: Quia ego sum. <span class="Versetto" id="JN9_10">10&#160;</span>Dicebant ergo ei: Quomodo aperti sunt tibi oculi? <span class="Versetto" id="JN9_11">11&#160;</span>Respondit: Ille homo qui dicitur Jesus, lutum fecit: et unxit oculos meos, et dixit mihi: Vade ad natatoria Siloë, et lava. Et abii, et lavi, et video. <span class="Versetto" id="JN9_12">12&#160;</span>Et dixerunt ei: Ubi est ille? Ait: Nescio. <span class="Versetto" id="JN9_13">13&#160;</span>Adducunt eum ad pharisæos, qui cæcus fuerat. <span class="Versetto" id="JN9_14">14&#160;</span>Erat autem sabbatum quando lutum fecit Jesus, et aperuit oculos ejus. <span class="Versetto" id="JN9_15">15&#160;</span>Iterum ergo interrogabant eum pharisæi quomodo vidisset. Ille autem dixit eis: Lutum mihi posuit super oculos, et lavi, et video. <span class="Versetto" id="JN9_16">16&#160;</span>Dicebant ergo ex pharisæis quidam: Non est hic homo a Deo, qui sabbatum non custodit. Alii autem dicebant: Quomodo potest homo peccator hæc signa facere? Et schisma erat inter eos.<a href='#FN271'>††</a> <span class="Versetto" id="JN9_17">17&#160;</span>Dicunt ergo cæco iterum: Tu quid dicis de illo qui aperuit oculos tuos? Ille autem dixit: Quia propheta est.<a href='#FN272'>‡‡</a> <span class="Versetto" id="JN9_18">18&#160;</span>Non crediderunt ergo Judæi de illo, quia cæcus fuisset et vidisset, donec vocaverunt parentes ejus, qui viderat:<a href='#FN273'>§§</a> <span class="Versetto" id="JN9_19">19&#160;</span>et interrogaverunt eos, dicentes: Hic est filius vester, quem vos dicitis quia cæcus natus est? quomodo ergo nunc videt? <span class="Versetto" id="JN9_20">20&#160;</span>Responderunt eis parentes ejus, et dixerunt: Scimus quia hic est filius noster, et quia cæcus natus est: <span class="Versetto" id="JN9_21">21&#160;</span>quomodo autem nunc videat, nescimus: aut quis ejus aperuit oculos, nos nescimus; ipsum interrogate: ætatem habet, ipse de se loquatur. <span class="Versetto" id="JN9_22">22&#160;</span>Hæc dixerunt parentes ejus, quoniam timebant Judæos: jam enim conspiraverunt Judæi, ut si quis eum confiteretur esse Christum, extra synagogam fieret. <span class="Versetto" id="JN9_23">23&#160;</span>Propterea parentes ejus dixerunt: Quia ætatem habet, ipsum interrogate. <span class="Versetto" id="JN9_24">24&#160;</span>Vocaverunt ergo rursum hominem qui fuerat cæcus, et dixerunt ei: Da gloriam Deo: nos scimus quia hic homo peccator est. <span class="Versetto" id="JN9_25">25&#160;</span>Dixit ergo eis ille: Si peccator est, nescio; unum scio, quia cæcus cum essem, modo video. <span class="Versetto" id="JN9_26">26&#160;</span>Dixerunt ergo illi: Quid fecit tibi? quomodo aperuit tibi oculos? <span class="Versetto" id="JN9_27">27&#160;</span>Respondit eis: Dixi vobis jam, et audistis: quod iterum vultis audire? numquid et vos vultis discipuli ejus fieri?<a href='#FN274'>***</a> <span class="Versetto" id="JN9_28">28&#160;</span>Maledixerunt ergo ei, et dixerunt: Tu discipulus illius sis: nos autem Moysi discipuli sumus.<a href='#FN275'>†††</a> <span class="Versetto" id="JN9_29">29&#160;</span>Nos scimus quia Moysi locutus est Deus; hunc autem nescimus unde sit.<a href='#FN276'>‡‡‡</a> <span class="Versetto" id="JN9_30">30&#160;</span>Respondit ille homo, et dixit eis: In hoc enim mirabile est quia vos nescitis unde sit, et aperuit meos oculos: <span class="Versetto" id="JN9_31">31&#160;</span>scimus autem quia peccatores Deus non audit: sed si quis Dei cultor est, et voluntatem ejus facit, hunc exaudit. <span class="Versetto" id="JN9_32">32&#160;</span>A sæculo non est auditum quia quis aperuit oculos cæci nati. <span class="Versetto" id="JN9_33">33&#160;</span>Nisi esset hic a Deo, non poterat facere quidquam.<a href='#FN277'>§§§</a> <span class="Versetto" id="JN9_34">34&#160;</span>Responderunt, et dixerunt ei: In peccatis natus es totus, et tu doces nos? Et ejecerunt eum foras.<a href='#FN278'>*</a> <span class="Versetto" id="JN9_35">35&#160;</span>Audivit Jesus quia ejecerunt eum foras: et cum invenisset eum, dixit ei: Tu credis in Filium Dei? <span class="Versetto" id="JN9_36">36&#160;</span>Respondit ille, et dixit: Quis est, Domine, ut credam in eum?<a href='#FN279'>†</a> <span class="Versetto" id="JN9_37">37&#160;</span>Et dixit ei Jesus: Et vidisti eum, et qui loquitur tecum, ipse est.<a href='#FN280'>‡</a> <span class="Versetto" id="JN9_38">38&#160;</span>At ille ait: Credo, Domine. Et procidens adoravit eum. <span class="Versetto" id="JN9_39">39&#160;</span>Et dixit Jesus: In judicium ego in hunc mundum veni: ut qui non vident videant, et qui vident cæci fiant.<a href='#FN281'>§</a> <span class="Versetto" id="JN9_40">40&#160;</span>Et audierunt quidam ex pharisæis qui cum ipso erant, et dixerunt ei: Numquid et nos cæci sumus? <span class="Versetto" id="JN9_41">41&#160;</span>Dixit eis Jesus: Si cæci essetis, non haberetis peccatum. Nunc vero dicitis, Quia videmus: peccatum vestrum manet.</p>

  <p class='pT4' id='JN10_0'>10</p>

  <p class='Normale'><span class="Versetto" id="JN10_1">1&#160;</span>Amen, amen dico vobis: qui non intrat per ostium in ovile ovium, sed ascendit aliunde, ille fur est et latro.<a href='#FN282'>*</a> <span class="Versetto" id="JN10_2">2&#160;</span>Qui autem intrat per ostium, pastor est ovium.<a href='#FN283'>†</a> <span class="Versetto" id="JN10_3">3&#160;</span>Huic ostiarius aperit, et oves vocem ejus audiunt, et proprias ovas vocat nominatim, et educit eas.<a href='#FN284'>‡</a> <span class="Versetto" id="JN10_4">4&#160;</span>Et cum proprias oves emiserit, ante eas vadit: et oves illum sequuntur, quia sciunt vocem ejus. <span class="Versetto" id="JN10_5">5&#160;</span>Alienum autem non sequuntur, sed fugiunt ab eo: quia non noverunt vocem alienorum. <span class="Versetto" id="JN10_6">6&#160;</span>Hoc proverbium dixit eis Jesus: illi autem non cognoverunt quid loqueretur eis.<a href='#FN285'>§</a> <span class="Versetto" id="JN10_7">7&#160;</span>Dixit ergo eis iterum Jesus: Amen, amen dico vobis, quia ego sum ostium ovium. <span class="Versetto" id="JN10_8">8&#160;</span>Omnes quotquot venerunt, fures sunt, et latrones, et non audierunt eos oves.<a href='#FN286'>**</a> <span class="Versetto" id="JN10_9">9&#160;</span>Ego sum ostium. Per me si quis introierit, salvabitur: et ingredietur, et egredietur, et pascua inveniet.<a href='#FN287'>††</a> <span class="Versetto" id="JN10_10">10&#160;</span>Fur non venit nisi ut furetur, et mactet, et perdat. Ego veni ut vitam habeant, et abundantius habeant.<a href='#FN288'>‡‡</a> <span class="Versetto" id="JN10_11">11&#160;</span>Ego sum pastor bonus. Bonus pastor animam suam dat pro ovibus suis. <span class="Versetto" id="JN10_12">12&#160;</span>Mercenarius autem, et qui non est pastor, cujus non sunt oves propriæ, videt lupum venientem, et dimittit oves, et fugit: et lupus rapit, et dispergit oves;<a href='#FN289'>§§</a> <span class="Versetto" id="JN10_13">13&#160;</span>mercenarius autem fugit, quia mercenarius est, et non pertinet ad eum de ovibus. <span class="Versetto" id="JN10_14">14&#160;</span>Ego sum pastor bonus: et cognosco meas, et cognoscunt me meæ.<a href='#FN290'>***</a> <span class="Versetto" id="JN10_15">15&#160;</span>Sicut novit me Pater, et ego agnosco Patrem: et animam meam pono pro ovibus meis.<a href='#FN291'>†††</a> <span class="Versetto" id="JN10_16">16&#160;</span>Et alias oves habeo, quæ non sunt ex hoc ovili: et illas oportet me adducere, et vocem meam audient, et fiet unum ovile et unus pastor.<a href='#FN292'>‡‡‡</a> <span class="Versetto" id="JN10_17">17&#160;</span>Propterea me diligit Pater: quia ego pono animam meam, ut iterum sumam eam.<a href='#FN293'>§§§</a> <span class="Versetto" id="JN10_18">18&#160;</span>Nemo tollit eam a me: sed ego pono eam a meipso, et potestatem habeo ponendi eam, et potestatem habeo iterum sumendi eam. Hoc mandatum accepi a Patre meo. <span class="Versetto" id="JN10_19">19&#160;</span>Dissensio iterum facta est inter Judæos propter sermones hos. <span class="Versetto" id="JN10_20">20&#160;</span>Dicebant autem multi ex ipsis: Dæmonium habet, et insanit: quid eum auditis? <span class="Versetto" id="JN10_21">21&#160;</span>Alii dicebant: Hæc verba non sunt dæmonium habentis: numquid dæmonium potest cæcorum oculos aperire? <span class="Versetto" id="JN10_22">22&#160;</span>Facta sunt autem Encænia in Jerosolymis, et hiems erat.<a href='#FN294'>*</a> <span class="Versetto" id="JN10_23">23&#160;</span>Et ambulabat Jesus in templo, in porticu Salomonis.<a href='#FN295'>†</a> <span class="Versetto" id="JN10_24">24&#160;</span>Circumdederunt ergo eum Judæi, et dicebant ei: Quousque animam nostram tollis? si tu es Christus, dic nobis palam.<a href='#FN296'>‡</a> <span class="Versetto" id="JN10_25">25&#160;</span>Respondit eis Jesus: Loquor vobis, et non creditis: opera quæ ego facio in nomine Patris mei, hæc testimonium perhibent de me: <span class="Versetto" id="JN10_26">26&#160;</span>sed vos non creditis, quia non estis ex ovibus meis. <span class="Versetto" id="JN10_27">27&#160;</span>Oves meæ vocem meam audiunt, et ego cognosco eas, et sequuntur me: <span class="Versetto" id="JN10_28">28&#160;</span>et ego vitam æternam do eis, et non peribunt in æternum, et non rapiet eas quisquam de manu mea. <span class="Versetto" id="JN10_29">29&#160;</span>Pater meus quod dedit mihi, majus omnibus est: et nemo potest rapere de manu Patris mei.<a href='#FN297'>§</a> <span class="Versetto" id="JN10_30">30&#160;</span>Ego et Pater unum sumus.<a href='#FN298'>**</a> <span class="Versetto" id="JN10_31">31&#160;</span>Sustulerunt ergo lapides Judæi, ut lapidarent eum.<a href='#FN299'>††</a> <span class="Versetto" id="JN10_32">32&#160;</span>Respondit eis Jesus: Multa bona opera ostendi vobis ex Patre meo: propter quod eorum opus me lapidatis? <span class="Versetto" id="JN10_33">33&#160;</span>Responderunt ei Judæi: De bono opere non lapidamus te, sed de blasphemia; et quia tu homo cum sis, facis teipsum Deum.<a href='#FN300'>‡‡</a> <span class="Versetto" id="JN10_34">34&#160;</span>Respondit eis Jesus: Nonne scriptum est in lege vestra, Quia ego dixi: Dii estis?<a href='#FN301'>§§</a> <span class="Versetto" id="JN10_35">35&#160;</span>Si illos dixit deos, ad quos sermo Dei factus est, et non potest solvi Scriptura:<a href='#FN302'>***</a> <span class="Versetto" id="JN10_36">36&#160;</span>quem Pater sanctificavit, et misit in mundum vos dicitis: Quia blasphemas, quia dixi: Filius Dei sum? <span class="Versetto" id="JN10_37">37&#160;</span>Si non facio opera Patris mei, nolite credere mihi. <span class="Versetto" id="JN10_38">38&#160;</span>Si autem facio: etsi mihi non vultis credere, operibus credite, ut cognoscatis, et credatis quia Pater in me est, et ego in Patre.<a href='#FN303'>†††</a> <span class="Versetto" id="JN10_39">39&#160;</span>Quærebant ergo eum apprehendere: et exivit de manibus eorum.<a href='#FN304'>‡‡‡</a> <span class="Versetto" id="JN10_40">40&#160;</span>Et abiit iterum trans Jordanem, in eum locum ubi erat Joannes baptizans primum, et mansit illic; <span class="Versetto" id="JN10_41">41&#160;</span>et multi venerunt ad eum, et dicebant: Quia Joannes quidem signum fecit nullum.<a href='#FN305'>§§§</a> <span class="Versetto" id="JN10_42">42&#160;</span>Omnia autem quæcumque dixit Joannes de hoc, vera erant. Et multi crediderunt in eum.</p>

  <p class='pT4' id='JN11_0'>11</p>

  <p class='Normale'><span class="Versetto" id="JN11_1">1&#160;</span>Erat autem quidam languens Lazarus a Bethania, de castello Mariæ et Marthæ sororis ejus.<a href='#FN306'>*</a> <span class="Versetto" id="JN11_2">2&#160;</span>(Maria autem erat quæ unxit Dominum unguento, et extersit pedes ejus capillis suis: cujus frater Lazarus infirmabatur.) <span class="Versetto" id="JN11_3">3&#160;</span>Miserunt ergo sorores ejus ad eum dicentes: Domine, ecce quem amas infirmatur.<a href='#FN307'>†</a> <span class="Versetto" id="JN11_4">4&#160;</span>Audiens autem Jesus dixit eis: Infirmitas hæc non est ad mortem, sed pro gloria Dei, ut glorificetur Filius Dei per eam.<a href='#FN308'>‡</a> <span class="Versetto" id="JN11_5">5&#160;</span>Diligebat autem Jesus Martham, et sororem ejus Mariam, et Lazarum.<a href='#FN309'>§</a> <span class="Versetto" id="JN11_6">6&#160;</span>Ut ergo audivit quia infirmabatur, tunc quidem mansit in eodem loco duobus diebus;<a href='#FN310'>**</a> <span class="Versetto" id="JN11_7">7&#160;</span>deinde post hæc dixit discipulis suis: Eamus in Judæam iterum.<a href='#FN311'>††</a> <span class="Versetto" id="JN11_8">8&#160;</span>Dicunt ei discipuli: Rabbi, nunc quærebant te Judæi lapidare, et iterum vadis illuc?<a href='#FN312'>‡‡</a> <span class="Versetto" id="JN11_9">9&#160;</span>Respondit Jesus: Nonne duodecim sunt horæ diei? Si quis ambulaverit in die, non offendit, quia lucem hujus mundi videt:<a href='#FN313'>§§</a> <span class="Versetto" id="JN11_10">10&#160;</span>si autem ambulaverit in nocte, offendit, quia lux non est in eo. <span class="Versetto" id="JN11_11">11&#160;</span>Hæc ait, et post hæc dixit eis: Lazarus amicus noster dormit: sed vado ut a somno excitem eum. <span class="Versetto" id="JN11_12">12&#160;</span>Dixerunt ergo discipuli ejus: Domine, si dormit, salvus erit. <span class="Versetto" id="JN11_13">13&#160;</span>Dixerat autem Jesus de morte ejus: illi autem putaverunt quia de dormitione somni diceret. <span class="Versetto" id="JN11_14">14&#160;</span>Tunc ergo Jesus dixit eis manifeste: Lazarus mortuus est: <span class="Versetto" id="JN11_15">15&#160;</span>et gaudeo propter vos, ut credatis, quoniam non eram ibi, sed eamus ad eum.<a href='#FN314'>***</a> <span class="Versetto" id="JN11_16">16&#160;</span>Dixit ergo Thomas, qui dicitur Didymus, ad condiscipulos: Eamus et nos, ut moriamur cum eo. <span class="Versetto" id="JN11_17">17&#160;</span>Venit itaque Jesus: et invenit eum quatuor dies jam in monumento habentem.<a href='#FN315'>†††</a> <span class="Versetto" id="JN11_18">18&#160;</span>(Erat autem Bethania juxta Jerosolymam quasi stadiis quindecim.) <span class="Versetto" id="JN11_19">19&#160;</span>Multi autem ex Judæis venerant ad Martham et Mariam, ut consolarentur eas de fratre suo. <span class="Versetto" id="JN11_20">20&#160;</span>Martha ergo ut audivit quia Jesus venit, occurrit illi: Maria autem domi sedebat. <span class="Versetto" id="JN11_21">21&#160;</span>Dixit ergo Martha ad Jesum: Domine, si fuisses hic, frater meus non fuisset mortuus: <span class="Versetto" id="JN11_22">22&#160;</span>sed et nunc scio quia quæcumque poposceris a Deo, dabit tibi Deus.<a href='#FN316'>‡‡‡</a> <span class="Versetto" id="JN11_23">23&#160;</span>Dicit illi Jesus: Resurget frater tuus. <span class="Versetto" id="JN11_24">24&#160;</span>Dicit ei Martha: Scio quia resurget in resurrectione in novissimo die. <span class="Versetto" id="JN11_25">25&#160;</span>Dixit ei Jesus: Ego sum resurrectio et vita: qui credit in me, etiam si mortuus fuerit, vivet:<a href='#FN317'>§§§</a> <span class="Versetto" id="JN11_26">26&#160;</span>et omnis qui vivit et credit in me, non morietur in æternum. Credis hoc? <span class="Versetto" id="JN11_27">27&#160;</span>Ait illi: Utique Domine, ego credidi quia tu es Christus, Filius Dei vivi, qui in hunc mundum venisti. <span class="Versetto" id="JN11_28">28&#160;</span>Et cum hæc dixisset, abiit, et vocavit Mariam sororem suam silentio, dicens: Magister adest, et vocat te.<a href='#FN318'>*</a> <span class="Versetto" id="JN11_29">29&#160;</span>Illa ut audivit, surgit cito, et venit ad eum; <span class="Versetto" id="JN11_30">30&#160;</span>nondum enim venerat Jesus in castellum: sed erat adhuc in illo loco, ubi occurrerat ei Martha. <span class="Versetto" id="JN11_31">31&#160;</span>Judæi ergo, qui erant cum ea in domo, et consolabantur eam, cum vidissent Mariam quia cito surrexit, et exiit, secuti sunt eam dicentes: Quia vadit ad monumentum, ut ploret ibi.<a href='#FN319'>†</a> <span class="Versetto" id="JN11_32">32&#160;</span>Maria ergo, cum venisset ubi erat Jesus, videns eum, cecidit ad pedes ejus, et dicit ei: Domine, si fuisses hic, non esset mortuus frater meus. <span class="Versetto" id="JN11_33">33&#160;</span>Jesus ergo, ut vidit eam plorantem, et Judæos, qui venerant cum ea, plorantes, infremuit spiritu, et turbavit seipsum,<a href='#FN320'>‡</a> <span class="Versetto" id="JN11_34">34&#160;</span>et dixit: Ubi posuistis eum? Dicunt ei: Domine, veni, et vide.<a href='#FN321'>§</a> <span class="Versetto" id="JN11_35">35&#160;</span>Et lacrimatus est Jesus. <span class="Versetto" id="JN11_36">36&#160;</span>Dixerunt ergo Judæi: Ecce quomodo amabat eum. <span class="Versetto" id="JN11_37">37&#160;</span>Quidam autem ex ipsis dixerunt: Non poterat hic, qui aperuit oculos cæci nati, facere ut hic non moreretur? <span class="Versetto" id="JN11_38">38&#160;</span>Jesus ergo rursum fremens in semetipso, venit ad monumentum. Erat autem spelunca, et lapis superpositus erat ei.<a href='#FN322'>**</a> <span class="Versetto" id="JN11_39">39&#160;</span>Ait Jesus: Tollite lapidem. Dicit ei Martha, soror ejus qui mortuus fuerat: Domine, jam fœtet, quatriduanus est enim.<a href='#FN323'>††</a> <span class="Versetto" id="JN11_40">40&#160;</span>Dicit ei Jesus: Nonne dixi tibi quoniam si credideris, videbis gloriam Dei? <span class="Versetto" id="JN11_41">41&#160;</span>Tulerunt ergo lapidem: Jesus autem, elevatis sursum oculis, dixit: Pater, gratias ago tibi quoniam audisti me. <span class="Versetto" id="JN11_42">42&#160;</span>Ego autem sciebam quia semper me audis, sed propter populum qui circumstat, dixi: ut credant quia tu me misisti.<a href='#FN324'>‡‡</a> <span class="Versetto" id="JN11_43">43&#160;</span>Hæc cum dixisset, voce magna clamavit: Lazare, veni foras.<a href='#FN325'>§§</a> <span class="Versetto" id="JN11_44">44&#160;</span>Et statim prodiit qui fuerat mortuus, ligatus pedes, et manus institis, et facies illius sudario erat ligata. Dixit eis Jesus: Solvite eum et sinite abire.<a href='#FN326'>***</a> <span class="Versetto" id="JN11_45">45&#160;</span>Multi ergo ex Judæis, qui venerant ad Mariam, et Martham, et viderant quæ fecit Jesus, crediderunt in eum. <span class="Versetto" id="JN11_46">46&#160;</span>Quidam autem ex ipsis abierunt ad pharisæos, et dixerunt eis quæ fecit Jesus. <span class="Versetto" id="JN11_47">47&#160;</span>Collegerunt ergo pontifices et pharisæi concilium, et dicebant: Quid faciamus, quia hic homo multa signa facit? <span class="Versetto" id="JN11_48">48&#160;</span>Si dimittimus eum sic, omnes credent in eum, et venient Romani, et tollent nostrum locum, et gentem.<a href='#FN327'>†††</a> <span class="Versetto" id="JN11_49">49&#160;</span>Unus autem ex ipsis, Caiphas nomine, cum esset pontifex anni illius, dixit eis: Vos nescitis quidquam, <span class="Versetto" id="JN11_50">50&#160;</span>nec cogitatis quia expedit vobis ut unus moriatur homo pro populo, et non tota gens pereat. <span class="Versetto" id="JN11_51">51&#160;</span>Hoc autem a semetipso non dixit: sed cum esset pontifex anni illius, prophetavit, quod Jesus moriturus erat pro gente,<a href='#FN328'>‡‡‡</a> <span class="Versetto" id="JN11_52">52&#160;</span>et non tantum pro gente, sed ut filios Dei, qui erant dispersi, congregaret in unum.<a href='#FN329'>§§§</a> <span class="Versetto" id="JN11_53">53&#160;</span>Ab illo ergo die cogitaverunt ut interficerent eum. <span class="Versetto" id="JN11_54">54&#160;</span>Jesus ergo jam non in palam ambulabat apud Judæos, sed abiit in regionem juxta desertum, in civitatem quæ dicitur Ephrem, et ibi morabatur cum discipulis suis. <span class="Versetto" id="JN11_55">55&#160;</span>Proximum autem erat Pascha Judæorum, et ascenderunt multi Jerosolymam de regione ante Pascha, ut sanctificarent seipsos.<a href='#FN330'>*</a> <span class="Versetto" id="JN11_56">56&#160;</span>Quærebant ergo Jesum, et colloquebantur ad invicem, in templo stantes: Quid putatis, quia non venit ad diem festum? Dederant autem pontifices et pharisæi mandatum ut si quis cognoverit ubi sit, indicet, ut apprehendant eum.</p>

  <p class='pT4' id='JN12_0'>12</p>

  <p class='Normale'><span class="Versetto" id="JN12_1">1&#160;</span>Jesus ergo ante sex dies Paschæ venit Bethaniam, ubi Lazarus fuerat mortuus, quem suscitavit Jesus.<a href='#FN331'>*</a> <span class="Versetto" id="JN12_2">2&#160;</span>Fecerunt autem ei cœnam ibi, et Martha ministrabat, Lazarus vero unus erat ex discumbentibus cum eo. <span class="Versetto" id="JN12_3">3&#160;</span>Maria ergo accepit libram unguenti nardi pistici pretiosi, et unxit pedes Jesu, et extersit pedes ejus capillis suis: et domus impleta est ex odore unguenti.<a href='#FN332'>†</a> <span class="Versetto" id="JN12_4">4&#160;</span>Dixit ergo unus ex discipulis ejus, Judas Iscariotes, qui erat eum traditurus: <span class="Versetto" id="JN12_5">5&#160;</span>Quare hoc unguentum non veniit trecentis denariis, et datum est egenis? <span class="Versetto" id="JN12_6">6&#160;</span>Dixit autem hoc, non quia de egenis pertinebat ad eum, sed quia fur erat, et loculos habens, ea quæ mittebantur, portabat.<a href='#FN333'>‡</a> <span class="Versetto" id="JN12_7">7&#160;</span>Dixit ergo Jesus: Sinite illam ut in diem sepulturæ meæ servet illud.<a href='#FN334'>§</a> <span class="Versetto" id="JN12_8">8&#160;</span>Pauperes enim semper habetis vobiscum: me autem non semper habetis.<a href='#FN335'>**</a> <span class="Versetto" id="JN12_9">9&#160;</span>Cognovit ergo turba multa ex Judæis quia illic est, et venerunt, non propter Jesum tantum, sed ut Lazarum viderent, quem suscitavit a mortuis.<a href='#FN336'>††</a> <span class="Versetto" id="JN12_10">10&#160;</span>Cogitaverunt autem principes sacerdotum ut et Lazarum interficerent:<a href='#FN337'>‡‡</a> <span class="Versetto" id="JN12_11">11&#160;</span>quia multi propter illum abibant ex Judæis, et credebant in Jesum. <span class="Versetto" id="JN12_12">12&#160;</span>In crastinum autem, turba multa quæ venerat ad diem festum, cum audissent quia venit Jesus Jerosolymam,<a href='#FN338'>§§</a> <span class="Versetto" id="JN12_13">13&#160;</span>acceperunt ramos palmarum, et processerunt obviam ei, et clamabant: Hosanna, benedictus qui venit in nomine Domini, rex Israël.<a href='#FN339'>***</a> <span class="Versetto" id="JN12_14">14&#160;</span>Et invenit Jesus asellum, et sedit super eum, sicut scriptum est: <span class="Versetto" id="JN12_15">15&#160;</span>Noli timere, filia Sion: ecce rex tuus venit sedens super pullum asinæ.<a href='#FN340'>†††</a> <span class="Versetto" id="JN12_16">16&#160;</span>Hæc non cognoverunt discipuli ejus primum: sed quando glorificatus est Jesus, tunc recordati sunt quia hæc erant scripta de eo, et hæc fecerunt ei. <span class="Versetto" id="JN12_17">17&#160;</span>Testimonium ergo perhibebat turba, quæ erat cum eo quando Lazarum vocavit de monumento, et suscitavit eum a mortuis. <span class="Versetto" id="JN12_18">18&#160;</span>Propterea et obviam venit ei turba: quia audierunt fecisse hoc signum. <span class="Versetto" id="JN12_19">19&#160;</span>Pharisæi ergo dixerunt ad semetipsos: Videtis quia nihil proficimus? ecce mundus totus post eum abiit.<a href='#FN341'>‡‡‡</a> <span class="Versetto" id="JN12_20">20&#160;</span>Erant autem quidam gentiles, ex his qui ascenderant ut adorarent in die festo. <span class="Versetto" id="JN12_21">21&#160;</span>Hi ergo accesserunt ad Philippum, qui erat a Bethsaida Galilææ, et rogabant eum, dicentes: Domine, volumus Jesum videre.<a href='#FN342'>§§§</a> <span class="Versetto" id="JN12_22">22&#160;</span>Venit Philippus, et dicit Andreæ; Andreas rursum et Philippus dixerunt Jesu. <span class="Versetto" id="JN12_23">23&#160;</span>Jesus autem respondit eis, dicens: Venit hora, ut clarificetur Filius hominis.<a href='#FN343'>*</a> <span class="Versetto" id="JN12_24">24&#160;</span>Amen, amen dico vobis, nisi granum frumenti cadens in terram, mortuum fuerit, <span class="Versetto" id="JN12_25">25&#160;</span>ipsum solum manet: si autem mortuum fuerit, multum fructum affert. Qui amat animam suam, perdet eam; et qui odit animam suam in hoc mundo, in vitam æternam custodit eam.<a href='#FN344'>†</a> <span class="Versetto" id="JN12_26">26&#160;</span>Si quis mihi ministrat, me sequatur, et ubi sum ego, illic et minister meus erit. Si quis mihi ministraverit, honorificabit eum Pater meus.<a href='#FN345'>‡</a> <span class="Versetto" id="JN12_27">27&#160;</span>Nunc anima mea turbata est. Et quid dicam? Pater, salvifica me ex hac hora. Sed propterea veni in horam hanc:<a href='#FN346'>§</a> <span class="Versetto" id="JN12_28">28&#160;</span>Pater, clarifica nomen tuum. Venit ergo vox de cælo: Et clarificavi, et iterum clarificabo.<a href='#FN347'>**</a> <span class="Versetto" id="JN12_29">29&#160;</span>Turba ergo, quæ stabat, et audierat, dicebat tonitruum esse factum. Alii dicebant: Angelus ei locutus est. <span class="Versetto" id="JN12_30">30&#160;</span>Respondit Jesus, et dixit: Non propter me hæc vox venit, sed propter vos.<a href='#FN348'>††</a> <span class="Versetto" id="JN12_31">31&#160;</span>Nunc judicium est mundi: nunc princeps hujus mundi ejicietur foras.<a href='#FN349'>‡‡</a> <span class="Versetto" id="JN12_32">32&#160;</span>Et ego, si exaltatus fuero a terra, omnia traham ad meipsum. <span class="Versetto" id="JN12_33">33&#160;</span>(Hoc autem dicebat, significans qua morte esset moriturus.) <span class="Versetto" id="JN12_34">34&#160;</span>Respondit ei turba: Nos audivimus ex lege, quia Christus manet in æternum: et quomodo tu dicis: Oportet exaltari Filium hominis? quis est iste Filius hominis?<a href='#FN350'>§§</a> <span class="Versetto" id="JN12_35">35&#160;</span>Dixit ergo eis Jesus: Adhuc modicum, lumen in vobis est. Ambulate dum lucem habetis, ut non vos tenebræ comprehendant; et qui ambulat in tenebris, nescit quo vadat.<a href='#FN351'>***</a> <span class="Versetto" id="JN12_36">36&#160;</span>Dum lucem habetis, credite in lucem, ut filii lucis sitis. Hæc locutus est Jesus, et abiit et abscondit se ab eis.<a href='#FN352'>†††</a> <span class="Versetto" id="JN12_37">37&#160;</span>Cum autem tanta signa fecisset coram eis, non credebant in eum; <span class="Versetto" id="JN12_38">38&#160;</span>ut sermo Isaiæ prophetæ impleretur, quem dixit: [Domine, quis credidit auditui nostro? et brachium Domini cui revelatum est?]<a href='#FN353'>‡‡‡</a> <span class="Versetto" id="JN12_39">39&#160;</span>Propterea non poterant credere, quia iterum dixit Isaias:<a href='#FN354'>§§§</a> <span class="Versetto" id="JN12_40">40&#160;</span>[Excæcavit oculos eorum, et induravit cor eorum ut non videant oculis, et non intelligant corde, et convertantur, et sanem eos.] <span class="Versetto" id="JN12_41">41&#160;</span>Hæc dixit Isaias, quando vidit gloriam ejus, et locutus est de eo. <span class="Versetto" id="JN12_42">42&#160;</span>Verumtamen et ex principibus multi crediderunt in eum: sed propter pharisæos non confitebantur, ut e synagoga non ejicerentur. <span class="Versetto" id="JN12_43">43&#160;</span>Dilexerunt enim gloriam hominum magis quam gloriam Dei.<a href='#FN355'>*</a> <span class="Versetto" id="JN12_44">44&#160;</span>Jesus autem clamavit, et dixit: Qui credit in me, non credit in me, sed in eum qui misit me.<a href='#FN356'>†</a> <span class="Versetto" id="JN12_45">45&#160;</span>Et qui videt me, videt eum qui misit me.<a href='#FN357'>‡</a> <span class="Versetto" id="JN12_46">46&#160;</span>Ego lux in mundum veni, ut omnis qui credit in me, in tenebris non maneat.<a href='#FN358'>§</a> <span class="Versetto" id="JN12_47">47&#160;</span>Et si quis audierit verba mea, et non custodierit, ego non judico eum; non enim veni ut judicem mundum, sed ut salvificem mundum. <span class="Versetto" id="JN12_48">48&#160;</span>Qui spernit me et non accipit verba mea, habet qui judicet eum. Sermo quem locutus sum, ille judicabit eum in novissimo die. <span class="Versetto" id="JN12_49">49&#160;</span>Quia ego ex meipso non sum locutus, sed qui misit me, Pater, ipse mihi mandatum dedit quid dicam et quid loquar.<a href='#FN359'>**</a> <span class="Versetto" id="JN12_50">50&#160;</span>Et scio quia mandatum ejus vita æterna est: quæ ergo ego loquor, sicut dixit mihi Pater, sic loquor.<a href='#FN360'>††</a></p>

  <p class='pT4' id='JN13_0'>13</p>

  <p class='Normale'><span class="Versetto" id="JN13_1">1&#160;</span>Ante diem festum Paschæ, sciens Jesus quia venit hora ejus ut transeat ex hoc mundo ad Patrem: cum dilexisset suos, qui erant in mundo, in finem dilexit eos.<a href='#FN361'>*</a> <span class="Versetto" id="JN13_2">2&#160;</span>Et cœna facta, cum diabolus jam misisset in cor ut traderet eum Judas Simonis Iscariotæ:<a href='#FN362'>†</a> <span class="Versetto" id="JN13_3">3&#160;</span>sciens quia omnia dedit ei Pater in manus, et quia a Deo exivit, et ad Deum vadit: <span class="Versetto" id="JN13_4">4&#160;</span>surgit a cœna, et ponit vestimenta sua, et cum accepisset linteum, præcinxit se.<a href='#FN363'>‡</a> <span class="Versetto" id="JN13_5">5&#160;</span>Deinde mittit aquam in pelvim, et cœpit lavare pedes discipulorum, et extergere linteo, quo erat præcinctus.<a href='#FN364'>§</a> <span class="Versetto" id="JN13_6">6&#160;</span>Venit ergo ad Simonem Petrum. Et dicit ei Petrus: Domine, tu mihi lavas pedes? <span class="Versetto" id="JN13_7">7&#160;</span>Respondit Jesus, et dixit ei: Quod ego facio, tu nescis modo: scies autem postea. <span class="Versetto" id="JN13_8">8&#160;</span>Dicit ei Petrus: Non lavabis mihi pedes in æternum. Respondit ei Jesus: Si non lavero te, non habebis partem mecum.<a href='#FN365'>**</a> <span class="Versetto" id="JN13_9">9&#160;</span>Dicit ei Simon Petrus: Domine, non tantum pedes meos, sed et manus, et caput.<a href='#FN366'>††</a> <span class="Versetto" id="JN13_10">10&#160;</span>Dicit ei Jesus: Qui lotus est, non indiget nisi ut pedes lavet, sed est mundus totus. Et vos mundi estis, sed non omnes.<a href='#FN367'>‡‡</a> <span class="Versetto" id="JN13_11">11&#160;</span>Sciebat enim quisnam esset qui traderet eum; propterea dixit: Non estis mundi omnes. <span class="Versetto" id="JN13_12">12&#160;</span>Postquam ergo lavit pedes eorum, et accepit vestimenta sua, cum recubuisset iterum, dixit eis: Scitis quid fecerim vobis?<a href='#FN368'>§§</a> <span class="Versetto" id="JN13_13">13&#160;</span>Vos vocatis me Magister et Domine, et bene dicitis: sum etenim. <span class="Versetto" id="JN13_14">14&#160;</span>Si ergo ego lavi pedes vestros, Dominus et Magister, et vos debetis alter alterius lavare pedes. <span class="Versetto" id="JN13_15">15&#160;</span>Exemplum enim dedi vobis, ut quemadmodum ego feci vobis, ita et vos faciatis. <span class="Versetto" id="JN13_16">16&#160;</span>Amen, amen dico vobis: non est servus major domino suo: neque apostolus major est eo qui misit illum. <span class="Versetto" id="JN13_17">17&#160;</span>Si hæc scitis, beati eritis si feceritis ea. <span class="Versetto" id="JN13_18">18&#160;</span>Non de omnibus vobis dico: ego scio quos elegerim; sed ut adimpleatur Scriptura: Qui manducat mecum panem, levabit contra me calcaneum suum.<a href='#FN369'>***</a> <span class="Versetto" id="JN13_19">19&#160;</span>Amodo dico vobis, priusquam fiat: ut cum factum fuerit, credatis quia ego sum.<a href='#FN370'>†††</a> <span class="Versetto" id="JN13_20">20&#160;</span>Amen, amen dico vobis: qui accipit si quem misero, me accipit; qui autem me accipit, accipit eum qui me misit.<a href='#FN371'>‡‡‡</a> <span class="Versetto" id="JN13_21">21&#160;</span>Cum hæc dixisset Jesus, turbatus est spiritu: et protestatus est, et dixit: Amen, amen dico vobis, quia unus ex vobis tradet me.<a href='#FN372'>§§§</a> <span class="Versetto" id="JN13_22">22&#160;</span>Aspiciebant ergo ad invicem discipuli, hæsitantes de quo diceret. <span class="Versetto" id="JN13_23">23&#160;</span>Erat ergo recumbens unus ex discipulis ejus in sinu Jesu, quem diligebat Jesus. <span class="Versetto" id="JN13_24">24&#160;</span>Innuit ergo huic Simon Petrus, et dixit ei: Quis est, de quo dicit? <span class="Versetto" id="JN13_25">25&#160;</span>Itaque cum recubuisset ille supra pectus Jesu, dicit ei: Domine, quis est? <span class="Versetto" id="JN13_26">26&#160;</span>Respondit Jesus: Ille est cui ego intinctum panem porrexero. Et cum intinxisset panem, dedit Judæ Simonis Iscariotæ.<a href='#FN373'>*</a> <span class="Versetto" id="JN13_27">27&#160;</span>Et post buccellam, introivit in eum Satanas. Et dixit ei Jesus: Quod facis, fac citius.<a href='#FN374'>†</a> <span class="Versetto" id="JN13_28">28&#160;</span>Hoc autem nemo scivit discumbentium ad quid dixerit ei. <span class="Versetto" id="JN13_29">29&#160;</span>Quidam enim putabant, quia loculos habebat Judas, quod dixisset ei Jesus: Eme ea quæ opus sunt nobis ad diem festum: aut egenis ut aliquid daret.<a href='#FN375'>‡</a> <span class="Versetto" id="JN13_30">30&#160;</span>Cum ergo accepisset ille buccellam, exivit continuo. Erat autem nox.<a href='#FN376'>§</a> <span class="Versetto" id="JN13_31">31&#160;</span>Cum ergo exisset, dixit Jesus: Nunc clarificatus est Filius hominis, et Deus clarificatus est in eo. <span class="Versetto" id="JN13_32">32&#160;</span>Si Deus clarificatus est in eo, et Deus clarificabit eum in semetipso: et continuo clarificabit eum. <span class="Versetto" id="JN13_33">33&#160;</span>Filioli, adhuc modicum vobiscum sum. Quæretis me; et sicut dixi Judæis, quo ego vado, vos non potestis venire: et vobis dico modo.<a href='#FN377'>**</a> <span class="Versetto" id="JN13_34">34&#160;</span>Mandatum novum do vobis: ut diligatis invicem: sicut dilexi vos, ut et vos diligatis invicem.<a href='#FN378'>††</a> <span class="Versetto" id="JN13_35">35&#160;</span>In hoc cognoscent omnes quia discipuli mei estis, si dilectionem habueritis ad invicem. <span class="Versetto" id="JN13_36">36&#160;</span>Dicit ei Simon Petrus: Domine, quo vadis? Respondit Jesus: Quo ego vado non potes me modo sequi: sequeris autem postea.<a href='#FN379'>‡‡</a> <span class="Versetto" id="JN13_37">37&#160;</span>Dicit ei Petrus: Quare non possum te sequi modo? animam meam pro te ponam.<a href='#FN380'>§§</a> <span class="Versetto" id="JN13_38">38&#160;</span>Respondit ei Jesus: Animam tuam pro me pones? amen, amen dico tibi: non cantabit gallus, donec ter me neges.<a href='#FN381'>***</a></p>

  <p class='pT4' id='JN14_0'>14</p>

  <p class='Normale'><span class="Versetto" id="JN14_1">1&#160;</span>Non turbetur cor vestrum. Creditis in Deum, et in me credite.<a href='#FN382'>*</a> <span class="Versetto" id="JN14_2">2&#160;</span>In domo Patris mei mansiones multæ sunt; si quominus dixissem vobis: quia vado parare vobis locum.<a href='#FN383'>†</a> <span class="Versetto" id="JN14_3">3&#160;</span>Et si abiero, et præparavero vobis locum, iterum venio, et accipiam vos ad meipsum: ut ubi sum ego, et vos sitis.<a href='#FN384'>‡</a> <span class="Versetto" id="JN14_4">4&#160;</span>Et quo ego vado scitis, et viam scitis.<a href='#FN385'>§</a> <span class="Versetto" id="JN14_5">5&#160;</span>Dicit ei Thomas: Domine, nescimus quo vadis: et quomodo possumus viam scire?<a href='#FN386'>**</a> <span class="Versetto" id="JN14_6">6&#160;</span>Dicit ei Jesus: Ego sum via, et veritas, et vita. Nemo venit ad Patrem, nisi per me. <span class="Versetto" id="JN14_7">7&#160;</span>Si cognovissetis me, et Patrem meum utique cognovissetis: et amodo cognoscetis eum, et vidistis eum.<a href='#FN387'>††</a> <span class="Versetto" id="JN14_8">8&#160;</span>Dicit ei Philippus: Domine, ostende nobis Patrem, et sufficit nobis. <span class="Versetto" id="JN14_9">9&#160;</span>Dicit ei Jesus: Tanto tempore vobiscum sum, et non cognovistis me? Philippe, qui videt me, videt et Patrem. Quomodo tu dicis: Ostende nobis Patrem?<a href='#FN388'>‡‡</a> <span class="Versetto" id="JN14_10">10&#160;</span>Non creditis quia ego in Patre, et Pater in me est? Verba quæ ego loquor vobis, a meipso non loquor. Pater autem in me manens, ipse fecit opera. <span class="Versetto" id="JN14_11">11&#160;</span>Non creditis quia ego in Patre, et Pater in me est? <span class="Versetto" id="JN14_12">12&#160;</span>alioquin propter opera ipsa credite. Amen, amen dico vobis, qui credit in me, opera quæ ego facio, et ipse faciet, et majora horum faciet: quia ego ad Patrem vado.<a href='#FN389'>§§</a> <span class="Versetto" id="JN14_13">13&#160;</span>Et quodcumque petieritis Patrem in nomine meo, hoc faciam: ut glorificetur Pater in Filio. <span class="Versetto" id="JN14_14">14&#160;</span>Si quid petieritis me in nomine meo, hoc faciam. <span class="Versetto" id="JN14_15">15&#160;</span>Si diligitis me, mandata mea servate:<a href='#FN390'>***</a> <span class="Versetto" id="JN14_16">16&#160;</span>et ego rogabo Patrem, et alium Paraclitum dabit vobis, ut maneat vobiscum in æternum,<a href='#FN391'>†††</a> <span class="Versetto" id="JN14_17">17&#160;</span>Spiritum veritatis, quem mundus non potest accipere, quia non videt eum, nec scit eum: vos autem cognoscetis eum, quia apud vos manebit, et in vobis erit.<a href='#FN392'>‡‡‡</a> <span class="Versetto" id="JN14_18">18&#160;</span>Non relinquam vos orphanos: veniam ad vos.<a href='#FN393'>§§§</a> <span class="Versetto" id="JN14_19">19&#160;</span>Adhuc modicum, et mundus me jam non videt. Vos autem videtis me: quia ego vivo, et vos vivetis.<a href='#FN394'>*</a> <span class="Versetto" id="JN14_20">20&#160;</span>In illo die vos cognoscetis quia ego sum in Patre meo, et vos in me, et ego in vobis.<a href='#FN395'>†</a> <span class="Versetto" id="JN14_21">21&#160;</span>Qui habet mandata mea, et servat ea: ille est qui diligit me. Qui autem diligit me, diligetur a Patre meo: et ego diligam eum, et manifestabo ei meipsum.<a href='#FN396'>‡</a> <span class="Versetto" id="JN14_22">22&#160;</span>Dicit ei Judas, non ille Iscariotes: Domine, quid factum est, quia manifestaturus es nobis teipsum, et non mundo?<a href='#FN397'>§</a> <span class="Versetto" id="JN14_23">23&#160;</span>Respondit Jesus, et dixit ei: Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus;<a href='#FN398'>**</a> <span class="Versetto" id="JN14_24">24&#160;</span>qui non diligit me, sermones meos non servat. Et sermonem, quem audistis, non est meus: sed ejus qui misit me, Patris. <span class="Versetto" id="JN14_25">25&#160;</span>Hæc locutus sum vobis apud vos manens.<a href='#FN399'>††</a> <span class="Versetto" id="JN14_26">26&#160;</span>Paraclitus autem Spiritus Sanctus, quem mittet Pater in nomine meo, ille vos docebit omnia, et suggeret vobis omnia quæcumque dixero vobis.<a href='#FN400'>‡‡</a> <span class="Versetto" id="JN14_27">27&#160;</span>Pacem relinquo vobis, pacem meam do vobis: non quomodo mundus dat, ego do vobis. Non turbetur cor vestrum, neque formidet.<a href='#FN401'>§§</a> <span class="Versetto" id="JN14_28">28&#160;</span>Audistis quia ego dixi vobis: Vado, et venio ad vos. Si diligeretis me, gauderetis utique, quia vado ad Patrem: quia Pater major me est.<a href='#FN402'>***</a> <span class="Versetto" id="JN14_29">29&#160;</span>Et nunc dixi vobis priusquam fiat: ut cum factum fuerit, credatis. <span class="Versetto" id="JN14_30">30&#160;</span>Jam non multa loquar vobiscum: venit enim princeps mundi hujus, et in me non habet quidquam.<a href='#FN403'>†††</a> <span class="Versetto" id="JN14_31">31&#160;</span>Sed ut cognoscat mundus quia diligo Patrem, et sicut mandatum dedit mihi Pater, sic facio. Surgite, eamus hinc.</p>

  <p class='pT4' id='JN15_0'>15</p>

  <p class='Normale'><span class="Versetto" id="JN15_1">1&#160;</span>Ego sum vitis vera, et Pater meus agricola est.<a href='#FN404'>*</a> <span class="Versetto" id="JN15_2">2&#160;</span>Omnem palmitem in me non ferentem fructum, tollet eum, et omnem qui fert fructum, purgabit eum, ut fructum plus afferat. <span class="Versetto" id="JN15_3">3&#160;</span>Jam vos mundi estis propter sermonem quem locutus sum vobis.<a href='#FN405'>†</a> <span class="Versetto" id="JN15_4">4&#160;</span>Manete in me, et ego in vobis. Sicut palmes non potest fere fructum a semetipso, nisi manserit in vite, sic nec vos, nisi in me manseritis. <span class="Versetto" id="JN15_5">5&#160;</span>Ego sum vitis, vos palmites: qui manet in me, et ego in eo, hic fert fructum multum, quia sine me nihil potestis facere.<a href='#FN406'>‡</a> <span class="Versetto" id="JN15_6">6&#160;</span>Si quis in me non manserit, mittetur foras sicut palmes, et arescet, et colligent eum, et in ignem mittent, et ardet.<a href='#FN407'>§</a> <span class="Versetto" id="JN15_7">7&#160;</span>Si manseritis in me, et verba mea in vobis manserint, quodcumque volueritis petetis, et fiet vobis.<a href='#FN408'>**</a> <span class="Versetto" id="JN15_8">8&#160;</span>In hoc clarificatus est Pater meus, ut fructum plurimum afferatis, et efficiamini mei discipuli.<a href='#FN409'>††</a> <span class="Versetto" id="JN15_9">9&#160;</span>Sicut dilexit me Pater, et ego dilexi vos. Manete in dilectione mea. <span class="Versetto" id="JN15_10">10&#160;</span>Si præcepta mea servaveritis, manebitis in dilectione mea, sicut et ego Patris mei præcepta servavi, et maneo in ejus dilectione. <span class="Versetto" id="JN15_11">11&#160;</span>Hæc locutus sum vobis: ut gaudium meum in vobis sit, et gaudium vestrum impleatur.<a href='#FN410'>‡‡</a> <span class="Versetto" id="JN15_12">12&#160;</span>Hoc est præceptum meum, ut diligatis invicem, sicut dilexi vos.<a href='#FN411'>§§</a> <span class="Versetto" id="JN15_13">13&#160;</span>Majorem hac dilectionem nemo habet, ut animam suam ponat qui pro amicis suis.<a href='#FN412'>***</a> <span class="Versetto" id="JN15_14">14&#160;</span>Vos amici mei estis, si feceritis quæ ego præcipio vobis. <span class="Versetto" id="JN15_15">15&#160;</span>Jam non dicam vos servos: quia servus nescit quid faciat dominus ejus. Vos autem dixi amicos: quia omnia quæcumque audivi a Patre meo, nota feci vobis.<a href='#FN413'>†††</a> <span class="Versetto" id="JN15_16">16&#160;</span>Non vos me elegistis, sed ego elegi vos, et posui vos ut eatis, et fructum afferatis, et fructus vester maneat: ut quodcumque petieritis Patrem in nomine meo, det vobis. <span class="Versetto" id="JN15_17">17&#160;</span>Hæc mando vobis: ut diligatis invicem.<a href='#FN414'>‡‡‡</a> <span class="Versetto" id="JN15_18">18&#160;</span>Si mundus vos odit, scitote quia me priorem vobis odio habuit.<a href='#FN415'>§§§</a> <span class="Versetto" id="JN15_19">19&#160;</span>Si de mundo fuissetis, mundus quod suum erat diligeret: quia vero de mundo non estis, sed ego elegi vos de mundo, propterea odit vos mundus.<a href='#FN416'>*</a> <span class="Versetto" id="JN15_20">20&#160;</span>Mementote sermonis mei, quem ego dixi vobis: non est servus major domino suo. Si me persecuti sunt, et vos persequentur; si sermonem meum servaverunt, et vestrum servabunt.<a href='#FN417'>†</a> <span class="Versetto" id="JN15_21">21&#160;</span>Sed hæc omnia facient vobis propter nomen meum: quia nesciunt eum qui misit me. <span class="Versetto" id="JN15_22">22&#160;</span>Si non venissem, et locutus fuissem eis, peccatum non haberent: nunc autem excusationem non habent de peccato suo.<a href='#FN418'>‡</a> <span class="Versetto" id="JN15_23">23&#160;</span>Qui me odit, et Patrem meum odit. <span class="Versetto" id="JN15_24">24&#160;</span>Si opera non fecissem in eis quæ nemo alius fecit, peccatum non haberent: nunc autem et viderunt, et oderunt et me, et Patrem meum.<a href='#FN419'>§</a> <span class="Versetto" id="JN15_25">25&#160;</span>Sed ut adimpleatur sermo, qui in lege eorum scriptus est: Quia odio habuerunt me gratis.<a href='#FN420'>**</a> <span class="Versetto" id="JN15_26">26&#160;</span>Cum autem venerit Paraclitus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me;<a href='#FN421'>††</a> <span class="Versetto" id="JN15_27">27&#160;</span>et vos testimonium perhibebitis, quia ab initio mecum estis.</p>

  <p class='pT4' id='JN16_0'>16</p>

  <p class='Normale'><span class="Versetto" id="JN16_1">1&#160;</span>Hæc locutus sum vobis, ut non scandalizemini.<a href='#FN422'>*</a> <span class="Versetto" id="JN16_2">2&#160;</span>Absque synagogis facient vos: sed venit hora, ut omnis qui interficit vos arbitretur obsequium se præstare Deo.<a href='#FN423'>†</a> <span class="Versetto" id="JN16_3">3&#160;</span>Et hæc facient vobis, quia non noverunt Patrem, neque me. <span class="Versetto" id="JN16_4">4&#160;</span>Sed hæc locutus sum vobis, ut cum venerit hora eorum, reminiscamini quia ego dixi vobis.<a href='#FN424'>‡</a> <span class="Versetto" id="JN16_5">5&#160;</span>Hæc autem vobis ab initio non dixi, quia vobiscum eram. Et nunc vado ad eum qui misit me; et nemo ex vobis interrogat me: Quo vadis?<a href='#FN425'>§</a> <span class="Versetto" id="JN16_6">6&#160;</span>sed quia hæc locutus sum vobis, tristitia implevit cor vestrum. <span class="Versetto" id="JN16_7">7&#160;</span>Sed ego veritatem dico vobis: expedit vobis ut ego vadam: si enim non abiero, Paraclitus non veniet ad vos; si autem abiero, mittam eum ad vos.<a href='#FN426'>**</a> <span class="Versetto" id="JN16_8">8&#160;</span>Et cum venerit ille, arguet mundum de peccato, et de justitia, et de judicio.<a href='#FN427'>††</a> <span class="Versetto" id="JN16_9">9&#160;</span>De peccato quidem, quia non crediderunt in me. <span class="Versetto" id="JN16_10">10&#160;</span>De justitia vero, quia ad Patrem vado, et jam non videbitis me.<a href='#FN428'>‡‡</a> <span class="Versetto" id="JN16_11">11&#160;</span>De judicio autem, quia princeps hujus mundi jam judicatus est.<a href='#FN429'>§§</a> <span class="Versetto" id="JN16_12">12&#160;</span>Adhuc multa habeo vobis dicere, sed non potestis portare modo. <span class="Versetto" id="JN16_13">13&#160;</span>Cum autem venerit ille Spiritus veritatis, docebit vos omnem veritatem: non enim loquetur a semetipso, sed quæcumque audiet loquetur, et quæ ventura sunt annuntiabit vobis.<a href='#FN430'>***</a> <span class="Versetto" id="JN16_14">14&#160;</span>Ille me clarificabit, quia de meo accipiet, et annuntiabit vobis.<a href='#FN431'>†††</a> <span class="Versetto" id="JN16_15">15&#160;</span>Omnia quæcumque habet Pater, mea sunt. Propterea dixi: quia de meo accipiet, et annuntiabit vobis.<a href='#FN432'>‡‡‡</a> <span class="Versetto" id="JN16_16">16&#160;</span>Modicum, et jam non videbitis me; et iterum modicum, et videbitis me: quia vado ad Patrem.<a href='#FN433'>§§§</a> <span class="Versetto" id="JN16_17">17&#160;</span>Dixerunt ergo ex discipulis ejus ad invicem: Quid est hoc quod dicit nobis: Modicum, et non videbitis me; et iterum modicum, et videbitis me, et quia vado ad Patrem? <span class="Versetto" id="JN16_18">18&#160;</span>Dicebant ergo: Quid est hoc quod dicit: Modicum? nescimus quid loquitur. <span class="Versetto" id="JN16_19">19&#160;</span>Cognovit autem Jesus, quia volebant eum interrogare, et dixit eis: De hoc quæritis inter vos quia dixi: Modicum, et non videbitis me; et iterum modicum, et videbitis me. <span class="Versetto" id="JN16_20">20&#160;</span>Amen, amen dico vobis: quia plorabitis, et flebitis vos, mundus autem gaudebit; vos autem contristabimini, sed tristitia vestra vertetur in gaudium.<a href='#FN434'>*</a> <span class="Versetto" id="JN16_21">21&#160;</span>Mulier cum parit, tristitiam habet, quia venit hora ejus; cum autem pepererit puerum, jam non meminit pressuræ propter gaudium, quia natus est homo in mundum. <span class="Versetto" id="JN16_22">22&#160;</span>Et vos igitur nunc quidem tristitiam habetis, iterum autem videbo vos, et gaudebit cor vestrum: et gaudium vestrum nemo tollet a vobis. <span class="Versetto" id="JN16_23">23&#160;</span>Et in illo die me non rogabitis quidquam. Amen, amen dico vobis: si quid petieritis Patrem in nomine meo, dabit vobis.<a href='#FN435'>†</a> <span class="Versetto" id="JN16_24">24&#160;</span>Usque modo non petistis quidquam in nomine meo: petite, et accipietis, ut gaudium vestrum sit plenum. <span class="Versetto" id="JN16_25">25&#160;</span>Hæc in proverbiis locutus sum vobis. Venit hora cum jam non in proverbiis loquar vobis, sed palam de Patre annuntiabo vobis:<a href='#FN436'>‡</a> <span class="Versetto" id="JN16_26">26&#160;</span>in illo die in nomine meo petetis: et non dico vobis quia ego rogabo Patrem de vobis: <span class="Versetto" id="JN16_27">27&#160;</span>ipse enim Pater amat vos, quia vos me amastis, et credidistis, quia ego a Deo exivi.<a href='#FN437'>§</a> <span class="Versetto" id="JN16_28">28&#160;</span>Exivi a Patre, et veni in mundum: iterum relinquo mundum, et vado ad Patrem.<a href='#FN438'>**</a> <span class="Versetto" id="JN16_29">29&#160;</span>Dicunt ei discipuli ejus: Ecce nunc palam loqueris, et proverbium nullum dicis:<a href='#FN439'>††</a> <span class="Versetto" id="JN16_30">30&#160;</span>nunc scimus quia scis omnia, et non opus est tibi ut quis te interroget: in hoc credimus quia a Deo existi.<a href='#FN440'>‡‡</a> <span class="Versetto" id="JN16_31">31&#160;</span>Respondit eis Jesus: Modo creditis?<a href='#FN441'>§§</a> <span class="Versetto" id="JN16_32">32&#160;</span>ecce venit hora, et jam venit, ut dispergamini unusquisque in propria, et me solum relinquatis: et non sum solus, quia Pater mecum est.<a href='#FN442'>***</a> <span class="Versetto" id="JN16_33">33&#160;</span>Hæc locutus sum vobis, ut in me pacem habeatis. In mundo pressuram habebitis: sed confidite, ego vici mundum.</p>

  <p class='pT4' id='JN17_0'>17</p>

  <p class='Normale'><span class="Versetto" id="JN17_1">1&#160;</span>Hæc locutus est Jesus: et sublevatis oculis in cælum, dixit: Pater, venit hora: clarifica Filium tuum, ut Filius tuus clarificet te:<a href='#FN443'>*</a> <span class="Versetto" id="JN17_2">2&#160;</span>sicut dedisti ei potestatem omnis carnis, ut omne, quod dedisti ei, det eis vitam æternam. <span class="Versetto" id="JN17_3">3&#160;</span>Hæc est autem vita æterna: ut cognoscant te, solum Deum verum, et quem misisti Jesum Christum.<a href='#FN444'>†</a> <span class="Versetto" id="JN17_4">4&#160;</span>Ego te clarificavi super terram: opus consummavi, quod dedisti mihi ut faciam:<a href='#FN445'>‡</a> <span class="Versetto" id="JN17_5">5&#160;</span>et nunc clarifica me tu, Pater, apud temetipsum, claritate quam habui, priusquam mundus esset, apud te.<a href='#FN446'>§</a> <span class="Versetto" id="JN17_6">6&#160;</span>Manifestavi nomen tuum hominibus, quos dedisti mihi de mundo: tui erant, et mihi eos dedisti: et sermonem tuum servaverunt.<a href='#FN447'>**</a> <span class="Versetto" id="JN17_7">7&#160;</span>Nunc cognoverunt quia omnia quæ dedisti mihi, abs te sunt:<a href='#FN448'>††</a> <span class="Versetto" id="JN17_8">8&#160;</span>quia verba quæ dedisti mihi, dedi eis: et ipsi acceperunt, et cognoverunt vere quia a te exivi, et crediderunt quia tu me misisti. <span class="Versetto" id="JN17_9">9&#160;</span>Ego pro eis rogo; non pro mundo rogo, sed pro his quos dedisti mihi: quia tui sunt:<a href='#FN449'>‡‡</a> <span class="Versetto" id="JN17_10">10&#160;</span>et mea omnia tua sunt, et tua mea sunt: et clarificatus sum in eis.<a href='#FN450'>§§</a> <span class="Versetto" id="JN17_11">11&#160;</span>Et jam non sum in mundo, et hi in mundo sunt, et ego ad te venio. Pater sancte, serva eos in nomine tuo, quos dedisti mihi: ut sint unum, sicut et nos.<a href='#FN451'>***</a> <span class="Versetto" id="JN17_12">12&#160;</span>Cum essem cum eis, ego servabam eos in nomine tuo. Quos dedisti mihi, custodivi: et nemo ex eis periit, nisi filius perditionis, ut Scriptura impleatur.<a href='#FN452'>†††</a> <span class="Versetto" id="JN17_13">13&#160;</span>Nunc autem ad te venio: et hæc loquor in mundo, ut habeant gaudium meum impletum in semetipsis. <span class="Versetto" id="JN17_14">14&#160;</span>Ego dedi eis sermonem tuum, et mundus eos odio habuit, quia non sunt de mundo, sicut et ego non sum de mundo. <span class="Versetto" id="JN17_15">15&#160;</span>Non rogo ut tollas eos de mundo, sed ut serves eos a malo. <span class="Versetto" id="JN17_16">16&#160;</span>De mundo non sunt, sicut et ego non sum de mundo. <span class="Versetto" id="JN17_17">17&#160;</span>Sanctifica eos in veritate. Sermo tuus veritas est.<a href='#FN453'>‡‡‡</a> <span class="Versetto" id="JN17_18">18&#160;</span>Sicut tu me misisti in mundum, et ego misi eos in mundum: <span class="Versetto" id="JN17_19">19&#160;</span>et pro eis ego sanctifico meipsum: ut sint et ipsi sanctificati in veritate.<a href='#FN454'>§§§</a> <span class="Versetto" id="JN17_20">20&#160;</span>Non pro eis autem rogo tantum, sed et pro eis qui credituri sunt per verbum eorum in me:<a href='#FN455'>*</a> <span class="Versetto" id="JN17_21">21&#160;</span>ut omnes unum sint, sicut tu Pater in me, et ego in te, ut et ipsi in nobis unum sint: ut credat mundus, quia tu me misisti.<a href='#FN456'>†</a> <span class="Versetto" id="JN17_22">22&#160;</span>Et ego claritatem, quam dedisti mihi, dedi eis: ut sint unum, sicut et nos unum sumus. <span class="Versetto" id="JN17_23">23&#160;</span>Ego in eis, et tu in me: ut sint consummati in unum: et cognoscat mundus quia tu me misisti, et dilexisti eos, sicut et me dilexisti. <span class="Versetto" id="JN17_24">24&#160;</span>Pater, quos dedisti mihi, volo ut ubi sum ego, et illi sint mecum: ut videant claritatem meam, quam dedisti mihi: quia dilexisti me ante constitutionem mundi.<a href='#FN457'>‡</a> <span class="Versetto" id="JN17_25">25&#160;</span>Pater juste, mundus te non cognovit, ego autem te cognovi: et hi cognoverunt, quia tu me misisti. <span class="Versetto" id="JN17_26">26&#160;</span>Et notum feci eis nomen tuum, et notum faciam: ut dilectio, qua dilexisti me, in ipsis sit, et ego in ipsis.<a href='#FN458'>§</a></p>

  <p class='pT4' id='JN18_0'>18</p>

  <p class='Normale'><span class="Versetto" id="JN18_1">1&#160;</span>Hæc cum dixisset Jesus, egressus est cum discipulis suis trans torrentem Cedron, ubi erat hortus, in quem introivit ipse, et discipuli ejus.<a href='#FN459'>*</a> <span class="Versetto" id="JN18_2">2&#160;</span>Sciebat autem et Judas, qui tradebat eum, locum: quia frequenter Jesus convenerat illuc cum discipulis suis. <span class="Versetto" id="JN18_3">3&#160;</span>Judas ergo cum accepisset cohortem, et a pontificibus et pharisæis ministros, venit illuc cum laternis, et facibus, et armis.<a href='#FN460'>†</a> <span class="Versetto" id="JN18_4">4&#160;</span>Jesus itaque sciens omnia quæ ventura erant super eum, processit, et dixit eis: Quem quæritis? <span class="Versetto" id="JN18_5">5&#160;</span>Responderunt ei: Jesum Nazarenum. Dicit eis Jesus: Ego sum. Stabat autem et Judas, qui tradebat eum, cum ipsis.<a href='#FN461'>‡</a> <span class="Versetto" id="JN18_6">6&#160;</span>Ut ergo dixit eis: Ego sum: abierunt retrorsum, et ceciderunt in terram.<a href='#FN462'>§</a> <span class="Versetto" id="JN18_7">7&#160;</span>Iterum ergo interrogavit eos: Quem quæritis? Illi autem dixerunt: Jesum Nazarenum. <span class="Versetto" id="JN18_8">8&#160;</span>Respondit Jesus: Dixi vobis, quia ego sum: si ergo me quæritis, sinite hos abire.<a href='#FN463'>**</a> <span class="Versetto" id="JN18_9">9&#160;</span>Ut impleretur sermo, quem dixit: Quia quos dedisti mihi, non perdidi ex eis quemquam. <span class="Versetto" id="JN18_10">10&#160;</span>Simon ergo Petrus habens gladium eduxit eum: et percussit pontificis servum, et abscidit auriculam ejus dexteram. Erat autem nomen servo Malchus. <span class="Versetto" id="JN18_11">11&#160;</span>Dixit ergo Jesus Petro: Mitte gladium tuum in vaginam. Calicem, quem dedit mihi Pater, non bibam illum?<a href='#FN464'>††</a> <span class="Versetto" id="JN18_12">12&#160;</span>Cohors ergo, et tribunus, et ministri Judæorum comprehenderunt Jesum, et ligaverunt eum.<a href='#FN465'>‡‡</a> <span class="Versetto" id="JN18_13">13&#160;</span>Et adduxerunt eum ad Annam primum: erat enim socer Caiphæ, qui erat pontifex anni illius.<a href='#FN466'>§§</a> <span class="Versetto" id="JN18_14">14&#160;</span>Erat autem Caiphas, qui consilium dederat Judæis: Quia expedit unum hominem mori pro populo. <span class="Versetto" id="JN18_15">15&#160;</span>Sequebatur autem Jesum Simon Petrus, et alius discipulus. Discipulus autem ille erat notus pontifici, et introivit cum Jesu in atrium pontificis.<a href='#FN467'>***</a> <span class="Versetto" id="JN18_16">16&#160;</span>Petrus autem stabat ad ostium foris. Exivit ergo discipulus alius, qui erat notus pontifici, et dixit ostiariæ: et introduxit Petrum. <span class="Versetto" id="JN18_17">17&#160;</span>Dicit ergo Petro ancilla ostiaria: Numquid et tu ex discipulis es hominis istius? Dicit ille: Non sum.<a href='#FN468'>†††</a> <span class="Versetto" id="JN18_18">18&#160;</span>Stabant autem servi et ministri ad prunas, quia frigus erat, et calefaciebant se: erat autem cum eis et Petrus stans, et calefaciens se. <span class="Versetto" id="JN18_19">19&#160;</span>Pontifex ergo interrogavit Jesum de discipulis suis, et de doctrina ejus. <span class="Versetto" id="JN18_20">20&#160;</span>Respondit ei Jesus: Ego palam locutus sum mundo: ego semper docui in synagoga, et in templo, quo omnes Judæi conveniunt, et in occulto locutus sum nihil. <span class="Versetto" id="JN18_21">21&#160;</span>Quid me interrogas? interroga eos qui audierunt quid locutus sim ipsis: ecce hi sciunt quæ dixerim ego.<a href='#FN469'>‡‡‡</a> <span class="Versetto" id="JN18_22">22&#160;</span>Hæc autem cum dixisset, unus assistens ministrorum dedit alapam Jesu, dicens: Sic respondes pontifici?<a href='#FN470'>§§§</a> <span class="Versetto" id="JN18_23">23&#160;</span>Respondit ei Jesus: Si male locutus sum, testimonium perhibe de malo: si autem bene, quid me cædis?<a href='#FN471'>*</a> <span class="Versetto" id="JN18_24">24&#160;</span>Et misit eum Annas ligatum ad Caipham pontificem. <span class="Versetto" id="JN18_25">25&#160;</span>Erat autem Simon Petrus stans, et calefaciens se. Dixerunt ergo ei: Numquid et tu ex discipulis ejus es? Negavit ille, et dixit: Non sum.<a href='#FN472'>†</a> <span class="Versetto" id="JN18_26">26&#160;</span>Dicit ei unus ex servis pontificis, cognatus ejus, cujus abscidit Petrus auriculam: Nonne ego te vidi in horto cum illo? <span class="Versetto" id="JN18_27">27&#160;</span>Iterum ergo negavit Petrus: et statim gallus cantavit. <span class="Versetto" id="JN18_28">28&#160;</span>Adducunt ergo Jesum a Caipha in prætorium. Erat autem mane: et ipsi non introierunt in prætorium, ut non contaminarentur, sed ut manducarent Pascha.<a href='#FN473'>‡</a> <span class="Versetto" id="JN18_29">29&#160;</span>Exivit ergo Pilatus ad eos foras, et dixit: Quam accusationem affertis adversus hominem hunc? <span class="Versetto" id="JN18_30">30&#160;</span>Responderunt, et dixerunt ei: Si non esset hic malefactor, non tibi tradidissemus eum. <span class="Versetto" id="JN18_31">31&#160;</span>Dixit ergo eis Pilatus: Accipite eum vos, et secundum legem vestram judicate eum. Dixerunt ergo ei Judæi: Nobis non licet interficere quemquam.<a href='#FN474'>§</a> <span class="Versetto" id="JN18_32">32&#160;</span>Ut sermo Jesu impleretur, quem dixit, significans qua morte esset moriturus. <span class="Versetto" id="JN18_33">33&#160;</span>Introivit ergo iterum in prætorium Pilatus: et vocavit Jesum, et dixit ei: Tu es rex Judæorum? <span class="Versetto" id="JN18_34">34&#160;</span>Respondit Jesus: A temetipso hoc dicis, an alii dixerunt tibi de me?<a href='#FN475'>**</a> <span class="Versetto" id="JN18_35">35&#160;</span>Respondit Pilatus: Numquid ego Judæus sum? gens tua et pontifices tradiderunt te mihi: quid fecisti?<a href='#FN476'>††</a> <span class="Versetto" id="JN18_36">36&#160;</span>Respondit Jesus: Regnum meum non est de hoc mundo. Si ex hoc mundo esset regnum meum, ministri mei utique decertarent ut non traderer Judæis: nunc autem regnum meum non est hinc.<a href='#FN477'>‡‡</a> <span class="Versetto" id="JN18_37">37&#160;</span>Dixit itaque ei Pilatus: Ergo rex es tu? Respondit Jesus: Tu dicis quia rex sum ego. Ego in hoc natus sum, et ad hoc veni in mundum, ut testimonium perhibeam veritati: omnis qui est ex veritate, audit vocem meam.<a href='#FN478'>§§</a> <span class="Versetto" id="JN18_38">38&#160;</span>Dicit ei Pilatus: Quid est veritas? Et cum hoc dixisset, iterum exivit ad Judæos, et dicit eis: Ego nullam invenio in eo causam.<a href='#FN479'>***</a> <span class="Versetto" id="JN18_39">39&#160;</span>Est autem consuetudo vobis ut unum dimittam vobis in Pascha: vultis ergo dimittam vobis regem Judæorum?<a href='#FN480'>†††</a> <span class="Versetto" id="JN18_40">40&#160;</span>Clamaverunt ergo rursum omnes, dicentes: Non hunc, sed Barabbam. Erat autem Barabbas latro.<a href='#FN481'>‡‡‡</a></p>

  <p class='pT4' id='JN19_0'>19</p>

  <p class='Normale'><span class="Versetto" id="JN19_1">1&#160;</span>Tunc ergo apprehendit Pilatus Jesum, et flagellavit.<a href='#FN482'>*</a> <span class="Versetto" id="JN19_2">2&#160;</span>Et milites plectentes coronam de spinis, imposuerunt capiti ejus: et veste purpurea circumdederunt eum.<a href='#FN483'>†</a> <span class="Versetto" id="JN19_3">3&#160;</span>Et veniebant ad eum, et dicebant: Ave, rex Judæorum: et dabant ei alapas. <span class="Versetto" id="JN19_4">4&#160;</span>Exivit ergo iterum Pilatus foras, et dicit eis: Ecce adduco vobis eum foras, ut cognoscatis quia nullam invenio in eo causam.<a href='#FN484'>‡</a> <span class="Versetto" id="JN19_5">5&#160;</span>(Exivit ergo Jesus portans coronam spineam, et purpureum vestimentum.) Et dicit eis: Ecce homo.<a href='#FN485'>§</a> <span class="Versetto" id="JN19_6">6&#160;</span>Cum ergo vidissent eum pontifices et ministri, clamabant, dicentes: Crucifige, crucifige eum. Dicit eis Pilatus: Accipite eum vos, et crucifigite: ego enim non invenio in eo causam. <span class="Versetto" id="JN19_7">7&#160;</span>Responderunt ei Judæi: Nos legem habemus, et secundum legem debet mori, quia Filium Dei se fecit.<a href='#FN486'>**</a> <span class="Versetto" id="JN19_8">8&#160;</span>Cum ergo audisset Pilatus hunc sermonem, magis timuit. <span class="Versetto" id="JN19_9">9&#160;</span>Et ingressus est prætorium iterum: et dixit ad Jesum: Unde es tu? Jesus autem responsum non dedit ei.<a href='#FN487'>††</a> <span class="Versetto" id="JN19_10">10&#160;</span>Dicit ergo ei Pilatus: Mihi non loqueris? nescis quia potestatem habeo crucifigere te, et potestatem habeo dimittere te? <span class="Versetto" id="JN19_11">11&#160;</span>Respondit Jesus: Non haberes potestatem adversum me ullam, nisi tibi datum esset desuper. Propterea qui me tradidit tibi, majus peccatum habet. <span class="Versetto" id="JN19_12">12&#160;</span>Et exinde quærebat Pilatus dimittere eum. Judæi autem clamabant dicentes: Si hunc dimittis, non es amicus Cæsaris. Omnis enim qui se regem facit, contradicit Cæsari.<a href='#FN488'>‡‡</a> <span class="Versetto" id="JN19_13">13&#160;</span>Pilatus autem cum audisset hos sermones, adduxit foras Jesum: et sedit pro tribunali, in loco qui dicitur Lithostrotos, hebraice autem Gabbatha. <span class="Versetto" id="JN19_14">14&#160;</span>Erat autem parasceve Paschæ, hora quasi sexta, et dicit Judæis: Ecce rex vester.<a href='#FN489'>§§</a> <span class="Versetto" id="JN19_15">15&#160;</span>Illi autem clamabant: Tolle, tolle, crucifige eum. Dicit eis Pilatus: Regem vestrum crucifigam? Responderunt pontifices: Non habemus regem, nisi Cæsarem.<a href='#FN490'>***</a> <span class="Versetto" id="JN19_16">16&#160;</span>Tunc ergo tradidit eis illum ut crucifigeretur. Susceperunt autem Jesum, et eduxerunt.<a href='#FN491'>†††</a> <span class="Versetto" id="JN19_17">17&#160;</span>Et bajulans sibi crucem exivit in eum, qui dicitur Calvariæ locum, hebraice autem Golgotha:<a href='#FN492'>‡‡‡</a> <span class="Versetto" id="JN19_18">18&#160;</span>ubi crucifixerunt eum, et cum eo alios duos hinc et hinc, medium autem Jesum.<a href='#FN493'>§§§</a> <span class="Versetto" id="JN19_19">19&#160;</span>Scripsit autem et titulum Pilatus, et posuit super crucem. Erat autem scriptum: Jesus Nazarenus, Rex Judæorum.<a href='#FN494'>*</a> <span class="Versetto" id="JN19_20">20&#160;</span>Hunc ergo titulum multi Judæorum legerunt: quia prope civitatem erat locus, ubi crucifixus est Jesus, et erat scriptum hebraice, græce, et latine. <span class="Versetto" id="JN19_21">21&#160;</span>Dicebant ergo Pilato pontifices Judæorum: Noli scribere: Rex Judæorum: sed quia ipse dixit: Rex sum Judæorum. <span class="Versetto" id="JN19_22">22&#160;</span>Respondit Pilatus: Quod scripsi, scripsi. <span class="Versetto" id="JN19_23">23&#160;</span>Milites ergo cum crucifixissent eum, acceperunt vestimenta ejus (et fecerunt quatuor partes, unicuique militi partem) et tunicam. Erat autem tunica inconsutilis, desuper contexta per totum.<a href='#FN495'>†</a> <span class="Versetto" id="JN19_24">24&#160;</span>Dixerunt ergo ad invicem: Non scindamus eam, sed sortiamur de illa cujus sit. Ut Scriptura impleretur, dicens: Partiti sunt vestimenta mea sibi: et in vestem meam miserunt sortem. Et milites quidem hæc fecerunt. <span class="Versetto" id="JN19_25">25&#160;</span>Stabant autem juxta crucem Jesu mater ejus, et soror matris ejus, Maria Cleophæ, et Maria Magdalene. <span class="Versetto" id="JN19_26">26&#160;</span>Cum vidisset ergo Jesus matrem, et discipulum stantem, quem diligebat, dicit matri suæ: Mulier, ecce filius tuus.<a href='#FN496'>‡</a> <span class="Versetto" id="JN19_27">27&#160;</span>Deinde dicit discipulo: Ecce mater tua. Et ex illa hora accepit eam discipulus in sua.<a href='#FN497'>§</a> <span class="Versetto" id="JN19_28">28&#160;</span>Postea sciens Jesus quia omnia consummata sunt, ut consummaretur Scriptura, dixit: Sitio. <span class="Versetto" id="JN19_29">29&#160;</span>Vas ergo erat positum aceto plenum. Illi autem spongiam plenam aceto, hyssopo circumponentes, obtulerunt ori ejus. <span class="Versetto" id="JN19_30">30&#160;</span>Cum ergo accepisset Jesus acetum, dixit: Consummatum est. Et inclinato capite tradidit spiritum. <span class="Versetto" id="JN19_31">31&#160;</span>Judæi ergo (quoniam parasceve erat) ut non remanerent in cruce corpora sabbato (erat enim magnus dies ille sabbati), rogaverunt Pilatum ut frangerentur eorum crura, et tollerentur. <span class="Versetto" id="JN19_32">32&#160;</span>Venerunt ergo milites: et primi quidem fregerunt crura, et alterius, qui crucifixus est cum eo. <span class="Versetto" id="JN19_33">33&#160;</span>Ad Jesum autem cum venissent, ut viderunt eum jam mortuum, non fregerunt ejus crura, <span class="Versetto" id="JN19_34">34&#160;</span>sed unus militum lancea latus ejus aperuit, et continuo exivit sanguis et aqua. <span class="Versetto" id="JN19_35">35&#160;</span>Et qui vidit, testimonium perhibuit: et verum est testimonium ejus. Et ille scit quia vera dicit: ut et vos credatis. <span class="Versetto" id="JN19_36">36&#160;</span>Facta sunt enim hæc ut Scriptura impleretur: Os non comminuetis ex eo. <span class="Versetto" id="JN19_37">37&#160;</span>Et iterum alia Scriptura dicit: Videbunt in quem transfixerunt. <span class="Versetto" id="JN19_38">38&#160;</span>Post hæc autem rogavit Pilatum Joseph ab Arimathæa (eo quod esset discipulus Jesu, occultus autem propter metum Judæorum), ut tolleret corpus Jesu. Et permisit Pilatus. Venit ergo, et tulit corpus Jesu. <span class="Versetto" id="JN19_39">39&#160;</span>Venit autem et Nicodemus, qui venerat ad Jesum nocte primum, ferens mixturam myrrhæ et aloës, quasi libras centum. <span class="Versetto" id="JN19_40">40&#160;</span>Acceperunt ergo corpus Jesu, et ligaverunt illud linteis cum aromatibus, sicut mos est Judæis sepelire. <span class="Versetto" id="JN19_41">41&#160;</span>Erat autem in loco, ubi crucifixus est, hortus: et in horto monumentum novum, in quo nondum quisquam positus erat. <span class="Versetto" id="JN19_42">42&#160;</span>Ibi ergo propter parasceven Judæorum, quia juxta erat monumentum, posuerunt Jesum.</p>

  <p class='pT4' id='JN20_0'>20</p>

  <p class='Normale'><span class="Versetto" id="JN20_1">1&#160;</span>Una autem sabbati, Maria Magdalene venit mane, cum adhuc tenebræ essent, ad monumentum: et vidit lapidem sublatum a monumento. <span class="Versetto" id="JN20_2">2&#160;</span>Cucurrit ergo, et venit ad Simonem Petrum, et ad alium discipulum, quem amabat Jesus, et dicit illis: Tulerunt Dominum de monumento, et nescimus ubi posuerunt eum. <span class="Versetto" id="JN20_3">3&#160;</span>Exiit ergo Petrus, et ille alius discipulus, et venerunt ad monumentum. <span class="Versetto" id="JN20_4">4&#160;</span>Currebant autem duo simul, et ille alius discipulus præcucurrit citius Petro, et venit primus ad monumentum.<a href='#FN498'>*</a> <span class="Versetto" id="JN20_5">5&#160;</span>Et cum se inclinasset, vidit posita linteamina: non tamen introivit. <span class="Versetto" id="JN20_6">6&#160;</span>Venit ergo Simon Petrus sequens eum, et introivit in monumentum, et vidit linteamina posita, <span class="Versetto" id="JN20_7">7&#160;</span>et sudarium, quod fuerat super caput ejus, non cum linteaminibus positum, sed separatim involutum in unum locum.<a href='#FN499'>†</a> <span class="Versetto" id="JN20_8">8&#160;</span>Tunc ergo introivit et ille discipulus qui venerat primus ad monumentum: et vidit, et credidit: <span class="Versetto" id="JN20_9">9&#160;</span>nondum enim sciebant Scripturam, quia oportebat eum a mortuis resurgere.<a href='#FN500'>‡</a> <span class="Versetto" id="JN20_10">10&#160;</span>Abierunt ergo iterum discipuli ad semetipsos. <span class="Versetto" id="JN20_11">11&#160;</span>Maria autem stabat ad monumentum foris, plorans. Dum ergo fleret, inclinavit se, et prospexit in monumentum:<a href='#FN501'>§</a> <span class="Versetto" id="JN20_12">12&#160;</span>et vidit duos angelos in albis sedentes, unum ad caput, et unum ad pedes, ubi positum fuerat corpus Jesu.<a href='#FN502'>**</a> <span class="Versetto" id="JN20_13">13&#160;</span>Dicunt ei illi: Mulier, quid ploras? Dicit eis: Quia tulerunt Dominum meum: et nescio ubi posuerunt eum.<a href='#FN503'>††</a> <span class="Versetto" id="JN20_14">14&#160;</span>Hæc cum dixisset, conversa est retrorsum, et vidit Jesum stantem: et non sciebat quia Jesus est.<a href='#FN504'>‡‡</a> <span class="Versetto" id="JN20_15">15&#160;</span>Dicit ei Jesus: Mulier, quid ploras? quem quæris? Illa existimans quia hortulanus esset, dicit ei: Domine, si tu sustulisti eum, dicito mihi ubi posuisti eum, et ego eum tollam.<a href='#FN505'>§§</a> <span class="Versetto" id="JN20_16">16&#160;</span>Dicit ei Jesus: Maria. Conversa illa, dicit ei: Rabboni (quod dicitur Magister).<a href='#FN506'>***</a> <span class="Versetto" id="JN20_17">17&#160;</span>Dicit ei Jesus: Noli me tangere, nondum enim ascendi ad Patrem meum: vade autem ad fratres meos, et dic eis: Ascendo ad Patrem meum, et Patrem vestrum, Deum meum, et Deum vestrum. <span class="Versetto" id="JN20_18">18&#160;</span>Venit Maria Magdalene annuntians discipulis: Quia vidi Dominum, et hæc dixit mihi.<a href='#FN507'>†††</a> <span class="Versetto" id="JN20_19">19&#160;</span>Cum ergo sero esset die illo, una sabbatorum, et fores essent clausæ, ubi erant discipuli congregati propter metum Judæorum: venit Jesus, et stetit in medio, et dixit eis: Pax vobis.<a href='#FN508'>‡‡‡</a> <span class="Versetto" id="JN20_20">20&#160;</span>Et cum hoc dixisset, ostendit eis manus et latus. Gavisi sunt ergo discipuli, viso Domino.<a href='#FN509'>§§§</a> <span class="Versetto" id="JN20_21">21&#160;</span>Dixit ergo eis iterum: Pax vobis. Sicut misit me Pater, et ego mitto vos.<a href='#FN510'>*</a> <span class="Versetto" id="JN20_22">22&#160;</span>Hæc cum dixisset, insufflavit, et dixit eis: Accipite Spiritum Sanctum:<a href='#FN511'>†</a> <span class="Versetto" id="JN20_23">23&#160;</span>quorum remiseritis peccata, remittuntur eis: et quorum retinueritis, retenta sunt.<a href='#FN512'>‡</a> <span class="Versetto" id="JN20_24">24&#160;</span>Thomas autem unus ex duodecim, qui dicitur Didymus, non erat cum eis quando venit Jesus.<a href='#FN513'>§</a> <span class="Versetto" id="JN20_25">25&#160;</span>Dixerunt ergo ei alii discipuli: Vidimus Dominum. Ille autem dixit eis: Nisi videro in manibus ejus fixuram clavorum, et mittam digitum meum in locum clavorum, et mittam manum meam in latus ejus, non credam. <span class="Versetto" id="JN20_26">26&#160;</span>Et post dies octo, iterum erant discipuli ejus intus, et Thomas cum eis. Venit Jesus januis clausis, et stetit in medio, et dixit: Pax vobis. <span class="Versetto" id="JN20_27">27&#160;</span>Deinde dicit Thomæ: Infer digitum tuum huc, et vide manus meas, et affer manum tuam, et mitte in latus meum: et noli esse incredulus, sed fidelis. <span class="Versetto" id="JN20_28">28&#160;</span>Respondit Thomas, et dixit ei: Dominus meus et Deus meus.<a href='#FN514'>**</a> <span class="Versetto" id="JN20_29">29&#160;</span>Dixit ei Jesus: Quia vidisti me, Thoma, credidisti: beati qui non viderunt, et crediderunt.<a href='#FN515'>††</a> <span class="Versetto" id="JN20_30">30&#160;</span>Multa quidem et alia signa fecit Jesus in conspectu discipulorum suorum, quæ non sunt scripta in libro hoc. <span class="Versetto" id="JN20_31">31&#160;</span>Hæc autem scripta sunt ut credatis, quia Jesus est Christus Filius Dei: et ut credentes, vitam habeatis in nomine ejus.</p>

  <p class='pT4' id='JN21_0'>21</p>

  <p class='Normale'><span class="Versetto" id="JN21_1">1&#160;</span>Postea manifestavit se iterum Jesus discipulis ad mare Tiberiadis. Manifestavit autem sic:<a href='#FN516'>*</a> <span class="Versetto" id="JN21_2">2&#160;</span>erant simul Simon Petrus, et Thomas, qui dicitur Didymus, et Nathanaël, qui erat a Cana Galilææ, et filii Zebedæi, et alii ex discipulis ejus duo. <span class="Versetto" id="JN21_3">3&#160;</span>Dicit eis Simon Petrus: Vado piscari. Dicunt ei: Venimus et nos tecum. Et exierunt, et ascenderunt in navim: et illa nocte nihil prendiderunt. <span class="Versetto" id="JN21_4">4&#160;</span>Mane autem facto stetit Jesus in littore: non tamen cognoverunt discipuli quia Jesus est. <span class="Versetto" id="JN21_5">5&#160;</span>Dixit ergo eis Jesus: Pueri, numquid pulmentarium habetis? Responderunt ei: Non. <span class="Versetto" id="JN21_6">6&#160;</span>Dicit eis: Mittite in dexteram navigii rete, et invenietis. Miserunt ergo: et jam non valebant illud trahere præ multitudine piscium. <span class="Versetto" id="JN21_7">7&#160;</span>Dixit ergo discipulus ille, quem diligebat Jesus, Petro: Dominus est. Simon Petrus cum audisset quia Dominus est, tunica succinxit se (erat enim nudus) et misit se in mare. <span class="Versetto" id="JN21_8">8&#160;</span>Alii autem discipuli navigio venerunt (non enim longe erant a terra, sed quasi cubitis ducentis), trahentes rete piscium. <span class="Versetto" id="JN21_9">9&#160;</span>Ut ergo descenderunt in terram, viderunt prunas positas, et piscem superpositum, et panem. <span class="Versetto" id="JN21_10">10&#160;</span>Dicit eis Jesus: Afferte de piscibus, quos prendidistis nunc. <span class="Versetto" id="JN21_11">11&#160;</span>Ascendit Simon Petrus et traxit rete in terram, plenum magnis piscibus centum quinquaginta tribus. Et cum tanti essent, non est scissum rete. <span class="Versetto" id="JN21_12">12&#160;</span>Dicit eis Jesus: Venite, prandete. Et nemo audebat discumbentium interrogare eum: Tu quis es? scientes, quia Dominus est. <span class="Versetto" id="JN21_13">13&#160;</span>Et venit Jesus, et accipit panem, et dat eis, et piscem similiter. <span class="Versetto" id="JN21_14">14&#160;</span>Hoc jam tertio manifestatus est Jesus discipulis suis cum resurrexisset a mortuis.<a href='#FN517'>†</a> <span class="Versetto" id="JN21_15">15&#160;</span>Cum ergo prandissent, dicit Simoni Petro Jesus: Simon Joannis, diligis me plus his? Dicit ei: Etiam Domine, tu scis quia amo te. Dicit ei: Pasce agnos meos.<a href='#FN518'>‡</a> <span class="Versetto" id="JN21_16">16&#160;</span>Dicit ei iterum: Simon Joannis, diligis me? Ait illi: Etiam Domine, tu scis quia amo te. Dicit ei: Pasce agnos meos. <span class="Versetto" id="JN21_17">17&#160;</span>Dicit ei tertio: Simon Joannis, amas me? Contristatus est Petrus, quia dixit ei tertio: Amas me? et dixit ei: Domine, tu omnia nosti, tu scis quia amo te. Dixit ei: Pasce oves meas.<a href='#FN519'>§</a> <span class="Versetto" id="JN21_18">18&#160;</span>Amen, amen dico tibi: cum esses junior, cingebas te, et ambulabas ubi volebas: cum autem senueris, extendes manus tuas, et alius te cinget, et ducet quo tu non vis.<a href='#FN520'>**</a> <span class="Versetto" id="JN21_19">19&#160;</span>Hoc autem dixit significans qua morte clarificaturus esset Deum. Et cum hoc dixisset, dicit ei: Sequere me.<a href='#FN521'>††</a> <span class="Versetto" id="JN21_20">20&#160;</span>Conversus Petrus vidit illum discipulum, quem diligebat Jesus, sequentem, qui et recubuit in cœna super pectus ejus, et dixit: Domine, quis est qui tradet te?<a href='#FN522'>‡‡</a> <span class="Versetto" id="JN21_21">21&#160;</span>Hunc ergo cum vidisset Petrus, dixit Jesu: Domine, hic autem quid?<a href='#FN523'>§§</a> <span class="Versetto" id="JN21_22">22&#160;</span>Dicit ei Jesus: Sic eum volo manere donec veniam, quid ad te? tu me sequere.<a href='#FN524'>***</a> <span class="Versetto" id="JN21_23">23&#160;</span>Exiit ergo sermo iste inter fratres quia discipulus ille non moritur. Et non dixit ei Jesus: Non moritur, sed: Sic eum volo manere donec veniam, quid ad te?<a href='#FN525'>†††</a> <span class="Versetto" id="JN21_24">24&#160;</span>Hic est discipulus ille qui testimonium perhibet de his, et scripsit hæc: et scimus quia verum est testimonium ejus.<a href='#FN526'>‡‡‡</a> <span class="Versetto" id="JN21_25">25&#160;</span>Sunt autem et alia multa quæ fecit Jesus: quæ si scribantur per singula, nec ipsum arbitror mundum capere posse eos, qui scribendi sunt, libros.<a href='#FN527'>§§§</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#JN1_1"><span class="notemark">*</span> 1:1</a> <span class="fk">Prologus</span><span class="ft"> Omnibus divinæ Scripturæ paginis, Evangelium excellit, quia quod lex et prophetæ futurum prædixerunt, hoc completum dicit Evangelium. Inter ipsos autem evangeliorum scriptores Joannes eminet in divinorum mysteriorum profunditate, qui a tempore Dominicæ Ascensionis per annos sexaginta quinque verbum Dei absque adminiculo scribendi usque ad ultima Domitiani prædicavit tempora. Sed occiso Domitiano, cum permittente Nerva de exsilio redisset Ephesum, compulsus ab episcopis Asiæ de coæterna Patri divinitate Christi scripsit adversus hæreticos, qui eo absente irruperant in ejus ecclesias, qui Christum ante Mariam fuisse negabant. Unde merito in figura quatuor animalium aquilæ volanti comparatur, quæ volat altius cæteris animalibus, et solis radios irreverberatis aspicit luminibus. Cæteri quippe evangelistæ, qui temporalem Christi nativitatem et temporalia ejus facta, quæ gessit in homine sufficienter exponunt, et de divinitate pauca dixerunt, quasi animalia gressibilia, cum Domino ambulant in terra. Hic autem pauca de temporalibus ejus gestis edisserens, sed divinitatis potentiam sublimius contemplans, cum Domino ad cœlum volat. Qui enim supra pectus Domini in cœna recubuit, cœlestis haustum sapientiæ cæteris excellentius de ipso Dominici pectoris fonte potavit. Legerat siquidem evangelia trium evangelistarum, et approbaverat fidem eorum et veritatem in quibus deesse vidit aliqua gestarum rerum historiæ, et ea maxime quæ Dominus gessit primo prædicationis suæ tempore, scilicet, antequam Joannes Baptista clauderetur in carcere. Hæc ergo quasi dimissa ab illis, scribit Joannes quæ fecit Jesus antequam Joannes traderetur, sed maxime divinitatem Christi et Trinitatis mysterium commendare curavit. Tres siquidem alii evangelistæ, dicta et facta Domini temporalia, quæ ad informandos mores vitæ præsentis maxime valent, copiosius consecuti, circa activam vitam sunt versati. In qua laboratur, ut cor mundetur ad videndum Deum. Joannes vero pauca Domini facta dicit, verba vero Domini quæ Trinitatis unitatem, et vitæ æternæ felicitatem insinuant, diligentius conscribit, et sic in contemplativa vita virtute commendanda, intentionem suam et prædicationem tenuit. In qua contemplativa vacatur, ut Deus videatur. Iste siquidem est Joannes quem Dominus de fluctivaga nuptiarum tempestate vocavit, et cui matrem virginem virgini commendavit. </span><span class="fk">In principio erat Verbum. </span><span class="ft"> Contra eos qui propter temporalem Christi nativitatem dicebant Christum non semper fuisse, incipit de æternitate Verbi dicens: </span><span class="fk">In principio erat Verbum. </span></p>
  </aside>

  <aside id="FN2">
    <p class="f"><a class="notebackref" href="#JN1_3"><span class="notemark">†</span> 1:3</a> <span class="fk">Omnia per ipsum facta sunt. </span><span class="ft"> AUG. Non est creatura per quem omnis creatura facta est, etc., usque ad quæ concordant cuncti potentiæ Divinitatis. </span><span class="fk">Et sine ipso factum est nihil. </span><span class="ft"> ORIG. Ita distinguit: </span><span class="fk">Et sine ipso factum est nihil. </span><span class="ft"> Ordo: </span><span class="fk">Nihil est quod factum est sine ipso. </span></p>
  </aside>

  <aside id="FN3">
    <p class="f"><a class="notebackref" href="#JN1_4"><span class="notemark">‡</span> 1:4</a> <span class="fk">Quod factum est, erat vita in ipso. </span><span class="ft"> AUG. Joannes Chrysostomus: </span><span class="fk">Et sine ipso factum est nihil. Quod factum est. </span><span class="ft"> Hilarius: </span><span class="fk">Sine ipso factum est nihil, quod factum est in ipso. </span></p>
  </aside>

  <aside id="FN4">
    <p class="f"><a class="notebackref" href="#JN1_6"><span class="notemark">§</span> 1:6</a> <span class="fk">Fuit homo missus. </span><span class="ft"> Postquam sublimi volatu ultra omnem naturam in altitudinem theologiæ ascendit, quia Verbum apud Patrem semper fuisse contemplatus est, mox ad humilitatem humanæ naturæ, et specialiter præcursoris Verbi descendit contra illos qui dicebant humanam naturam in primo parente ex toto perditam et ad nihilum redactam. </span><span class="fk">Homo missus. </span><span class="ft"> Homo, non angelus, ut hæretici volunt, missus a Deo. Ideo potuit dicere de Deo.</span></p>
  </aside>

  <aside id="FN5">
    <p class="f"><a class="notebackref" href="#JN1_9"><span class="notemark">**</span> 1:9</a> <span class="fk">Erat lux vera. </span><span class="ft"> Omnis homo dicitur illa natura in homine, quæ ad imaginem et ad similitudinem Dei facta est. Alia omnia quæ sunt in homine inferiores partes hominis sunt, et quodammodo extra hominem sunt. In illa scilicet, anima velut in quodam mundo superiori vera lux lucet, et in illum mundum venientes, et per gratiam renascentes illuminat, quia quorum vita et conversatio in cœlis est, quasi in alio mundo sunt.</span></p>
  </aside>

  <aside id="FN6">
    <p class="f"><a class="notebackref" href="#JN1_11"><span class="notemark">††</span> 1:11</a> <span class="fk">Et sui eum non receperunt. </span><span class="ft"> Ab initio mundi nullum tempus erat in quo receptores divini verbi non essent, unde addit: </span><span class="fk">Quotquot autem receperunt. </span></p>
  </aside>

  <aside id="FN7">
    <p class="f"><a class="notebackref" href="#JN1_12"><span class="notemark">‡‡</span> 1:12</a> <span class="fk">Filios Dei fieri. </span><span class="ft"> Mirabilis potestas ut qui filii diaboli erant, et filii Dei et fratres Christi per eum liberati dicantur, quo autem ordine filii Dei fiant, et quomodo hæc generatio distat a carnali, subditur: </span><span class="fk">Qui non ex sanguinibus. </span></p>
  </aside>

  <aside id="FN8">
    <p class="f"><a class="notebackref" href="#JN1_14"><span class="notemark">§§</span> 1:14</a> <span class="fk">Et Verbum caro factum est. </span><span class="ft"> Ut autem secure credamus homines nasci ex Deo, subdit Deum nasci ex homine, ex hac susceptione infirmitatis sanatur nostra infirmitas, ut possimus filii Dei fieri. Et hoc est: </span><span class="fk">Et Verbum caro factum est. </span><span class="ft"> Quod superius erat, inferius descendit. Quid mirum: si quod erat inferius, in id quod superius est ascendit? Nec mirum, si homines nascuntur ex Deo, quia Deus ex homine est natus. </span><span class="fk">Plenum gratiæ et veritatis. </span><span class="ft"> Homo Christus plenus fuit gratia, quia nullis præcedentibus meritis ex quo conceptus est, fuit Deitas in eo implens hominem illum omni plenitudine redundante, in omnes sanctos, unde et mater ejus non tantum dicitur mater hominis, sed et mater Dei. Nec mirum, si dicitur, homo etiam Deus, cum Deus dicatur etiam homo, hæc autem gratia dicitur et veritas, quia sic olim promissum est, et modo exhibitum, scilicet, ut Deus sit in homine implens eum omni bono, et per eum suos.</span></p>
  </aside>

  <aside id="FN9">
    <p class="f"><a class="notebackref" href="#JN1_15"><span class="notemark">***</span> 1:15</a> <span class="fk">Hic erat quem dixi. </span><span class="ft"> Per demonstrativum pronomen innuitur Christum affuisse in illo loco. Sæpe enim ipse Dominus adhuc ignotus antequam baptizaretur et prædicaret, ad Joannem solitus erat venire. </span><span class="fk">Qui post me venturus est. </span><span class="ft"> Qui post me natus, post me prædicaturus, baptizaturus, moriturus. Non quod jam non esset natus, quando hæc dixit, quia etiam baptizatus: sed venturus in prædicatione, in morte, sed non in resurrectione. </span><span class="fk">Ante me factus est, quia prior me erat. </span><span class="ft"> Ex Græco, coram me factus est, id est, apparuit mihi quidem, scilicet, quia prior me erat.</span></p>
  </aside>

  <aside id="FN10">
    <p class="f"><a class="notebackref" href="#JN1_16"><span class="notemark">†††</span> 1:16</a> <span class="fk">Et de plenitudine. </span><span class="ft"> Exposito testimonio præcursoris, redit evangelista ad testimonium suæ assertionis. Quasi dicat: </span><span class="fk">Verbum caro factum est: vidimus gloriam ejus plenam gratiæ et veritatis, et de plenitudine ejus nos omnes accepimus. </span><span class="ft"> Gratiam, ut ipsum credamus, et veritatem qua illum intelligemus. </span><span class="fk">Accepimus. </span><span class="ft"> AUG. Non solum gratiam, quæ plane gratis datur, non pro merito ut fidem quæ per dilectionem operatur, ex qua justus vivit, sed pro ista, gratiam, id est beatitudinem æternam, quæ et merces justitiæ dicitur, et etiam gratiam, quia meritum ex gratia. </span><span class="fk">Gratiam pro gratia. </span><span class="ft"> Gratia in conceptione boni per gratiam datur. Gratia simpliciter quæ non est meriti, si postea cum illa operamur, in bonis consuescimus, et tunc datur gratia pro gratia priori.</span></p>
  </aside>

  <aside id="FN11">
    <p class="f"><a class="notebackref" href="#JN1_17"><span class="notemark">‡‡‡</span> 1:17</a> <span class="fk">Per Moysen. </span><span class="ft"> Per Moysen servum prænuntiatio, per Dominum Jesum salutis impletio.</span></p>
  </aside>

  <aside id="FN12">
    <p class="f"><a class="notebackref" href="#JN1_18"><span class="notemark">§§§</span> 1:18</a> <span class="fk">Deum nemo vidit unquam. </span><span class="ft"> Id est, nullus purus homo vivens in hoc corpore vidit Deum ut est, unde dictum est Moysi: </span><span class="fk">Non videbit me homo et vivet</span><span class="ft"> Exod. 33., id est, nemo vivens in corpore videbit divinitatem meam. Unde ista adjecit Deus Moysi: </span><span class="fk">Sta in foramine petræ, et cum pertransiero videbis posteriora mea</span><span class="ft"> Ibid.. Petra, id est, Christus, foramen, crucis patibulum, pertransiero, id est, transiero de mundo ad Patrem. Posteriora, ortus ejus, passio, resurrectio, ascensio, per quæ credita ad ejus beatitudinem et visionem pervenimus. Quod legitur Deum apparuisse hominibus sive visibiliter carnalibus oculis, sive invisibiliter propheticis visionibus per subjectam creaturam, intelligendum est, visiones enim prophetarum quadam spirituali creatura factæ sunt, quibus Deum vidisse perhibentur. </span><span class="fk">Unigenitus Filius, </span><span class="ft"> etc. Quæ sit summa gratiæ et veritatis, breviter subdit, scilicet cognitio ipsius Trinitatis, unde: </span><span class="fk">Hæc est vita æterna, ut cognoscant te unum verum Deum, et quem misisti Jesum Christum. </span><span class="ft"> Quæ in hac vita non plene est, quia nemo in carne vidit Deum ut est. Unde nec ipse Moyses nedum per eum data sit gratia, sicut etiam ipse post omnia visa in typo Dei dixit: </span><span class="fk">Ostende mihi teipsum</span><span class="ft"> Exod. 33., sed Filius qui est in secreto Patris narravit, </span><span class="fk">quia nemo novit Patrem nisi Filius, et cui voluerit Filius </span><span class="fk">revelare</span><span class="ft"> Luc. 10.. Ipse narrat suis quid de Trinitate deitatis sentiendum sit, quomodo ad eam perveniendum, et ad ipsam introducit.</span></p>
  </aside>

  <aside id="FN13">
    <p class="f"><a class="notebackref" href="#JN1_19"><span class="notemark">*</span> 1:19</a> <span class="fk">Et hoc. </span><span class="ft"> Et hæc et cætera sequentia testimonia Joannis, exhibita sunt post baptizatum Christum, cum jam Jesus veniret invitare discipulos, quos Joannes suis testimoniis mittit ad eum. Testimonium contra hoc, quod occultus Christus: occultus quia humilis: humilis ut possit sperni et occidi, ut redimeret mundum. </span><span class="fk">Tu quis es. </span><span class="ft"> Putabant Judæi Joannem esse Christum, qui in lege promittebatur. Alii putabant eum esse Eliam, propter nimiam abstinentiam et castitatem, et solitariam vitam, et asperrimam delictorum reprehensionem, et durissimum futuræ vindictæ terrorem. Alii dicebant eum esse unum de prophetis resuscitatum, propter prophetiæ gratiam.</span></p>
  </aside>

  <aside id="FN14">
    <p class="f"><a class="notebackref" href="#JN1_20"><span class="notemark">†</span> 1:20</a> <span class="fk">Confessus est. </span><span class="ft"> Confessus est, ut postea dicit, non quod erat Christus. Non negavit quod erat, id est, quod esset præcursor, ut post interrogatus dicit: </span><span class="fk">Ego vox clamantis. </span><span class="ft"> Ordo verborum, et confessus est et non negavit quando miserunt.</span></p>
  </aside>

  <aside id="FN15">
    <p class="f"><a class="notebackref" href="#JN1_21"><span class="notemark">‡</span> 1:21</a> <span class="fk">Elias es tu? </span><span class="ft"> Cum omnes scirent nomen Christi, sciebant etiam quod Elias præcessurus sit eum. Sed ipse Elias præcessurus, in potestate judicaturum, Joannes figuraliter Elias eumdem judicandum, ut sint duo præcones sicut duo adventus ejusdem, unde: </span><span class="fk">Non sum Elias, </span><span class="ft"> id est, non præco: potentiam indicans; sed in quam offenditis ostendo humilitatem: quasi dicat: Servite humili antequam excelsus judicet. Ecce nec ego Christus, nec a parte potentiæ judex.</span></p>
  </aside>

  <aside id="FN16">
    <p class="f"><a class="notebackref" href="#JN1_23"><span class="notemark">§</span> 1:23</a> <span class="fk">Ego vox clamantis in deserto. </span><span class="ft"> Non dicit, Ego sum homo, vel Joannes, vel filius Zachariæ. Non considerat humanam subsistentiam vel generationem, sed ultra hæc omnia exaltatus præcursor Verbi, deserit omnia quæ intra mundum continentur. Ascendit in altum factus vox Verbi, nullam in se substantiam fatetur præter abundantiam gratiæ, qua excedit omnem creaturam, ut sit vox Verbi. Vox est interpres animi, animus autem, id est intellectus omnium est Filius Dei. Joannes ergo vox est et interpres hujus animi, quia primo mundo eum demonstravit: </span><span class="fk">Ecce agnus Dei. Isaias, </span><span class="ft"> Hoc de Joanne prophetavit: </span><span class="fk">Ego vox clamantis in deserto, </span><span class="ft"> in qua verbum sonat, id est prophetia, et ostensio et lucerna verbi præsentis.</span></p>
  </aside>

  <aside id="FN17">
    <p class="f"><a class="notebackref" href="#JN1_24"><span class="notemark">**</span> 1:24</a> <span class="fk">Ex Pharisæis. </span><span class="ft"> Id est, ex principibus Judæorum, qui doctrinam non quærunt, sed invident. Qui tamen ad Joannem ideo veniunt, quia audiunt eum prædicasse communem omnium resurrectionem, quam et ipsi credebant, unde et ipsi in multis Christo consentiunt. Paulum quoque apostolum in multis audierunt.</span></p>
  </aside>

  <aside id="FN18">
    <p class="f"><a class="notebackref" href="#JN1_25"><span class="notemark">††</span> 1:25</a> <span class="fk">Quid ergo baptizas. </span><span class="ft"> Audiebant Pharisæi in prophetis Christum venturum et baptizaturum, scientes Jordanem figuram baptismi gessisse, eumque Eliam et Elisæum siccis pedibus transisse, figuramque baptismi in Elia et Elisæo non dubitabant præcessisse, unde et nunc eos surrexisse putabant et baptizasse, unde nec interrogant, Es tu unus prophetarum? sed solummodo: Es tu propheta? ille videlicet qui præfiguravit baptismum.</span></p>
  </aside>

  <aside id="FN19">
    <p class="f"><a class="notebackref" href="#JN1_26"><span class="notemark">‡‡</span> 1:26</a> <span class="fk">Ego baptizo in aqua. </span><span class="ft"> Non imputetur audaciæ quod ago, quia corpora abluo aqua, non aufero peccata, ut sicut nascendo et prædicando præcursor sum, sic et baptizando, sed iste medius inter vos est qui peccata tollit.</span></p>
  </aside>

  <aside id="FN20">
    <p class="f"><a class="notebackref" href="#JN1_27"><span class="notemark">§§</span> 1:27</a> <span class="fk">Cujus ego non sum dignus, </span><span class="ft"> etc. Non ait non solvam. Solvit enim, quoniam ipsum manifestavit et de divinitate et humanitate ipsius multa aperuit; sed, Non sum dignus, quia indignum ad hoc agendum se reputat, in quo simpliciter indicatur humilitas.</span></p>
  </aside>

  <aside id="FN21">
    <p class="f"><a class="notebackref" href="#JN1_28"><span class="notemark">***</span> 1:28</a> <span class="fk">Hæc in Bethania. </span><span class="ft"> Duæ sunt Bethaniæ. Una trans Jordanem, altera circa non longe ab Hierusalem, ubi Lazarus suscitatus est. Illa quæ trans Jordanem est significat humanam naturam sub lege naturali ante fluenta gratiæ, quæ gratia post incarnationem Christi abundans fuit, quæ natura ad hoc creata erat; ut legi naturæ obediret in qua Joannes baptizat, quia a peccato non liberat. Baptizat ultra fluenta divinorum donorum, quæ nondum in Christo inchoaverant in humanam naturam descendere. Illa quæ est citra Jordanem significat eamdem humanam naturam obedientem sub lege gratiæ, quæ est proxima Hierusalem, id est visioni pacis, per charitatem, in qua Christus mortuum suscitat quia a peccato liberat.</span></p>
  </aside>

  <aside id="FN22">
    <p class="f"><a class="notebackref" href="#JN1_29"><span class="notemark">†††</span> 1:29</a> <span class="fk">Altera die vidit Joannes Jesum. </span><span class="ft"> Typice. Joannes, id est populus gratiæ, altera die, id est post legem, cognoscit agnum quo redimitur. </span><span class="fk">Venientem ad se, et ait. </span><span class="ft"> Non solum gressibus corporis, sed etiam interioris suæ contemplationis accessibus, quia dignatus est a Joanne cognosci secundum divinitatem et humanitatem. </span><span class="fk">Ecce agnus Dei, </span><span class="ft"> etc. Tria ministrat agnus possidentibus se, lac simplicis doctrinæ quo parvuli nutriuntur, lanam, id est incrementa virtutum, esum carnis suæ. </span><span class="fk">Peccata mundi. </span><span class="ft"> Peccatum mundi dicitur originale peccatum quod est commune totius mundi quo tota humana natura simul et semel condita leges divinas per inobedientiam transgressa est in paradiso, quod originale, singulaque superaddita gratia relaxat.</span></p>
  </aside>

  <aside id="FN23">
    <p class="f"><a class="notebackref" href="#JN1_30"><span class="notemark">‡‡‡</span> 1:30</a> <span class="fk">Post me venit vir. </span><span class="ft"> Christus est vir in quo nobis congruit et pro nobis solvit, et Filius Dei in quo Patri congruit et peccata dimittendo reconciliat nos ei.</span></p>
  </aside>

  <aside id="FN24">
    <p class="f"><a class="notebackref" href="#JN1_31"><span class="notemark">§§§</span> 1:31</a> <span class="fk">Ut manifestetur. </span><span class="ft"> Hic est agnus qui tollit peccata, quod non ego quem etiam melius modo novi, sed propterea baptizo ut manifestetur Isræli. Ne enim propter insolentiam minus baptizarentur a Christo in spiritu, usu baptizandi ei viam paravit, unde postquam ad ipsum, qui via est, ventum est, baptismus ejus cessat. In baptismo etiam Joannis manifestatur humilitas Christi, quæ est impletio totius justitiæ; sicut enim opus est Christum nasci et mori, sic et baptizari. Si enim ipse qui non eget a servo baptizatur, non dedignentur quantumcunque sapientes et sancti a Domino baptizari, sine quo permanent in peccatis. </span><span class="fk">Baptizans. </span><span class="ft"> Christus a Joanne baptizatur, ut indicetur omnis humilitas quæ est omnis justitia. Sed non solus, ne baptisma Joannis sanctius et majus, in quo Deus homo baptizatus est, videretur baptismo Christi, in quo homines baptizantur. Baptizantur autem alii a Joanne, ut usus baptizandi præparet viam baptismo Christi.</span></p>
  </aside>

  <aside id="FN25">
    <p class="f"><a class="notebackref" href="#JN1_32"><span class="notemark">*</span> 1:32</a> <span class="fk">Et testimonium. </span><span class="ft"> Sicut dixit se venisse ut manifestaret Christum, ita perhibuit testimonium, scilicet </span><span class="fk">vidit spiritum. </span><span class="ft"> In quo didicit, quod prius nescivit: venerat etiam prædicare pœnitentiam, id est, facere præparationem prædicationis Christi, sed tantum de præparatione baptismi ponit singulariter, quia baptismus Christi est summum sacramentum inter alia. </span><span class="fk">Spiritum descendentem. </span><span class="ft"> Non quod modo primum descenderit, sed ut per hoc descendere ostendatur, et manere in baptizatis aqua et non aliter, et ut Joannes per eum de Christo excellentius intelligeret.</span></p>
  </aside>

  <aside id="FN26">
    <p class="f"><a class="notebackref" href="#JN1_33"><span class="notemark">†</span> 1:33</a> <span class="fk">Et ego nesciebam. </span><span class="ft"> AUG. Visa columba, dicit se per eam didicisse, quod prius nesciebat, etc., usque ad unde Apostolus: </span><span class="fk">In labore et mente sunt differentes, in operatione indifferentes. </span><span class="ft"> HIER. Ostendit Joannem non scire per baptismum Christi, id est mundum esse redemptum, nam sciebat bat eum Filium Dei esse, et natum in carne. Aug. dicit Joannem ignorasse hoc tantum utrum sibi retineat vim baptizandi, an alicui suorum tribuat. </span><span class="fk">Et manentem. </span><span class="ft"> AUG. Spiritualiter dicitur spiritum manere in Christo, a quo nunquam per peccatum recessit, in quo semper mirabiliter vixit et mirabiliter operatus est; in sanctos venit, et per peccata recedit. Manet tamen semper in eis ad aliquid, ut Christus eis promisit, scilicet ut bonis semper insistant. Ad aliquid non manet, scilicet ut ex eo prophetent, vel miracula faciant, et ideo hoc quod dicit est primum signum agnoscendi Christum. </span><span class="fk">Qui baptizat. </span><span class="ft"> Baptizat Christus in spiritu, non solum remittendo peccata in aqua, sed et post purgando, et amorem accendendo, et donis implendo. </span><span class="fk">Hic est Filius Dei. </span><span class="ft"> Hic testatur Filium Dei quem superius virum vocabat: ut ab eo habeatur testimonium utriusque naturæ.</span></p>
  </aside>

  <aside id="FN27">
    <p class="f"><a class="notebackref" href="#JN1_35"><span class="notemark">‡</span> 1:35</a> <span class="fk">Altera die iterum stabat Joannes. </span><span class="ft"> Typice. Stat Joannes, cessat lex, tamen testimonium perhibens Christo. Ambulat Jesus, id est gratia hinc inde colligens.</span></p>
  </aside>

  <aside id="FN28">
    <p class="f"><a class="notebackref" href="#JN1_37"><span class="notemark">§</span> 1:37</a> <span class="fk">Secuti sunt Jesum. </span><span class="ft"> Secuti sunt, ut eum jam potius quam Joannem audirent, non tamen adhuc ei penitus adhærentes, sed ut videant ubi habitat, ut assidue ad eum veniant, et ab eo erudiantur, et postea perfecte sunt secuti, quando eos de navi vocavit. Duo sequuntur, quia qui sequuntur gemina charitate debent accendi.</span></p>
  </aside>

  <aside id="FN29">
    <p class="f"><a class="notebackref" href="#JN1_38"><span class="notemark">**</span> 1:38</a> <span class="fk">Conversus. </span><span class="ft"> Quasi a tergo viderant, sed quasi faciem præbuit illis dum de majestate descendit, ut posset videri, dum pro umbra legis Evangelii lucem exhibuit. </span><span class="fk">Quid quæritis? </span><span class="ft"> Interrogat non ignorans, sed ut mercedem habeant respondentes, qui rem, non personam, quid, non quem, ne se videatur ostendere, illi personam respondent. </span><span class="fk">Ubi habitas? </span><span class="ft"> Mystice. Volunt ostendi sibi in quibus Christus habitet, ut se illis assimilent. Vel, qui incarnationem vident, pie quærunt ostendi sibi æternam mansionem quomodo sit apud Patrem.</span></p>
  </aside>

  <aside id="FN30">
    <p class="f"><a class="notebackref" href="#JN1_39"><span class="notemark">††</span> 1:39</a> <span class="fk">Venite. </span><span class="ft"> Quasi sermone non potest explicari, sed opere demonstratur, venite credendo et operando, et intelligetis; venite testimonio Joannis et a lege recedite, et gratiam recipietis. </span><span class="fk">Die illo. </span><span class="ft"> Ostendit Novum Testamentum, sive præsentem vitam. </span><span class="fk">Hora </span><span class="fk">autem erat quasi decima. </span><span class="ft"> Quia ex lege venerant, decalogus ad Christum misit, hora decima quærunt ab eo doceri, quia non alius docet legem, nisi qui dedit eam. Docet autem cum misericordia et implentur quæ implere non poterant, vel hora decima vesperam mundi indicat.</span></p>
  </aside>

  <aside id="FN31">
    <p class="f"><a class="notebackref" href="#JN1_40"><span class="notemark">‡‡</span> 1:40</a> <span class="fk">Frater Simonis Petri, unus ex duobus qui audierant a Joanne, et secuti fuerant. </span><span class="ft"> Frater junior natu prior credit, non enim est ordo fidei inanis. Forte ad dignitatem Andreas dicitur esse frater Petri, super quem, id est super cujus fidem fundanda erat Ecclesia.</span></p>
  </aside>

  <aside id="FN32">
    <p class="f"><a class="notebackref" href="#JN1_41"><span class="notemark">§§</span> 1:41</a> <span class="fk">Invenit hic primum. </span><span class="ft"> Vera pietas statim inventum thesaurum nuntiat fratri, ut sicut est sanguine, sit et germanus in fide. </span><span class="fk">Invenimus Messiam, </span><span class="ft"> etc. Christus Græce, Messias Hebraice, unctus Latine, vere enim unctus est a Spiritu sancto specialiter, a qua unctione Christiani appellantur. Quod Jacob erexit lapidem post visionem in titulum quem olei superfusio unxit, jam divinitus per illam petram, futuram petram, scilicet Christum Spiritu sancto ungendum figuraliter intellexit, in qua petra sic fundari Ecclesiam præfigurabat, etc.</span></p>
  </aside>

  <aside id="FN33">
    <p class="f"><a class="notebackref" href="#JN1_42"><span class="notemark">***</span> 1:42</a> <span class="fk">Tu es Simon filius. </span><span class="ft"> Prius dicit nomen ut habet a parentibus, ut significetur mutatio, dum de Simone Petrum dicit. In mutatione autem notatur vivacitas mysterii, sed nec prius nomen caret virtute. Est enim Simon obediens filius gratiæ vel columbæ, dum venit ad Jesum, sequens fratrem, unde a petra Christo dicitur Petrus, infirmus in illo, in figura Ecclesiæ quæ in petra fundatur. </span><span class="fk">Tu es Simon. </span><span class="ft"> CHRYS. Ideo nomen mutavit ut ostendat quia ipse est qui Vetus Testamentum dedit, et nomina transmutavit, quia Abram Abraham vocavit, et Sarai Saram, et Jacob Isrælem. Igitur multis quidem et a nativitate nomina imposuit, ut Isaac et Samson, aliis autem post eam quæ a progenitoribus est nuncupationem, ut Petro et filiis Zebedæi. Nam quibus quidam a prima ætate debebat virtus clarescere, ex tunc nomina susceperunt: quibus autem postea debebat augeri, postea nuncupatio posita est. </span><span class="fk">Filius Joanna, </span><span class="ft"> etc. Jona dicitur et Joanna indifferenter. Jona </span><span class="fk">columba, </span><span class="ft"> Joanna </span><span class="fk">gratia</span><span class="ft"> interpretatur.</span></p>
  </aside>

  <aside id="FN34">
    <p class="f"><a class="notebackref" href="#JN1_43"><span class="notemark">†††</span> 1:43</a> <span class="fk">In Galilæam et invenit Philippum. </span><span class="ft"> Galilæa dicitur transmigratio, vel revelatio. Transmigrat enim homo de vitiis ad virtutes, et post de virtute in virtutem, et sic fit ei revelatio, ut videatur Deus deorum in Sion. Vocaturus ergo discipulum ad sequendum, id est ad imitandum exit in Galilæam, ipso loco innuens, ut sicut ipse proficiebat sapientia, et sicut per passiones intravit in gloriam, sic et sequaces.</span></p>
  </aside>

  <aside id="FN35">
    <p class="f"><a class="notebackref" href="#JN1_44"><span class="notemark">‡‡‡</span> 1:44</a> <span class="fk">A Bethsaida civitate. </span><span class="ft"> Non frustra nominatur civitas, nec frustra dicitur Philippi, Petri et Andreæ. Sonat enim domus venatorum, in quo notatur animus et officium istorum: sunt enim venatores in capiendis animabus, unde Philippus, antequam fiat apostolus, sponte vocat Nathanælem.</span></p>
  </aside>

  <aside id="FN36">
    <p class="f"><a class="notebackref" href="#JN1_45"><span class="notemark">§§§</span> 1:45</a> <span class="fk">Invenit Philippus, </span><span class="ft"> etc. Nathanæl peritissimus Scripturarum intelligit quod non alii, scilicet a Nazareth exire singularem Nazarenum: quia autem doctissimus, non est in apostolum electus: omnes enim apostoli primum de idiotis, ut confundantur sapientes. </span><span class="fk">Quem scripsit Moyses. </span><span class="ft"> Ut cautus venator multis rationibus veritatem fratri astruit, scilicet quod Jesus est qui prænuntiatur in lege et prophetis. Filius Joseph, qui est de domo David, ut per eum (non quod de eo natus) cum Maria matre ejus (quam sciebat ex prophetis virginem peperisse) notetur esse ex David.</span></p>
  </aside>

  <aside id="FN37">
    <p class="f"><a class="notebackref" href="#JN1_46"><span class="notemark">*</span> 1:46</a> <span class="fk">Et dixit ei Nathanæl. </span><span class="ft"> Vel dubitando interrogat vel affirmat ut legisperitus, a civitate tanti nominis posse esse aliquem bonum vel eximium doctorem, vel summum Salvatorem. Dicitur enim Nazareth, flos vel germen munditiæ, vel sanctitas. Utrique autem pronuntiationi congrue subditur: </span><span class="fk">Veni et vide, </span><span class="ft"> etc.</span></p>
  </aside>

  <aside id="FN38">
    <p class="f"><a class="notebackref" href="#JN1_47"><span class="notemark">†</span> 1:47</a> <span class="fk">Ecce vere Isrælita. </span><span class="ft"> Dolus, id est simulatio. Si enim habet peccata, confitetur. Non ergo negat peccatorem, sed in eo laudat confessionem. Pharisæi autem sunt dolosi qui se bonos prædicant cum sint mali.</span></p>
  </aside>

  <aside id="FN39">
    <p class="f"><a class="notebackref" href="#JN1_48"><span class="notemark">‡</span> 1:48</a> <span class="fk">Unde me nosti? </span><span class="ft"> Cognoscens Dominum loqui de sua conscientia, non ex indignatione quærit, sed admirando, unde et ex qua virtute. </span><span class="fk">Sub ficu vidi te. </span><span class="ft"> AUG. Nathanæl, id est donum Dei, est verus populus Isræl donum Dei, qui erat sub ficu abditus, id est subditus sub consuetudine peccandi et umbra mortis, ut primi parentes sub fici foliis se texerunt, ubi prius visus esset a Domino et quæsitus, quam Dominum videret et quæreret, et ante etiam quam per apostolos vocaret.</span></p>
  </aside>

  <aside id="FN40">
    <p class="f"><a class="notebackref" href="#JN1_49"><span class="notemark">§</span> 1:49</a> <span class="fk">Rabbi, tu es Filius Dei. </span><span class="ft"> Quia cognovit Nathanæl Christum absentem vidisse quæ ipse in alio loco gesserat, id est, quomodo et ubi vocatus sit a Philippo, quod est indicium Deitatis, fatetur non solum magistrum, sed et Dei Filium, et regem Isræl, id est Christum in quo probatur esse Isrælita, ut dicitur, id est videns Deum.</span></p>
  </aside>

  <aside id="FN41">
    <p class="f"><a class="notebackref" href="#JN1_51"><span class="notemark">**</span> 1:51</a> <span class="fk">Videbitis cœlum apertum. </span><span class="ft"> Nathanæl Isrælita, dicitur visurus apertum cœlum, et angelos Dei descendentes et ascendentes, ut olim patriarcha Jacob vidit scalam, et angelos ascendentes et descendentes, qui per benedictionem vocatus est Isræl. </span><span class="fk">Angelos Dei. </span><span class="ft"> Sæpe hoc miraculum apparuit quod angeli ascendebant et descendebant super Christum. </span><span class="fk">Super Filium hominis. </span><span class="ft"> Christus dicit se Filium hominis, affirmans quod minus est, scilicet humanitatem, Nathanæl et Petrus Filium Dei, quod majus est, affirmantes divinitatem. Ecce confirmatio utriusque naturæ in Christo. Isti confitentes deitatem, merentur ascendere, ille asserens humanitatem, testatur se ad redimendum venisse. </span><span class="fk">Super Filium hominis. </span><span class="ft"> Confirmat se esse hominem ne aliqui errarent, credentes ipsum tantum esse Deum ut etiam Petrus cum dixit: </span><span class="fk">Absit a te, Domine. </span></p>
  </aside>

  <aside id="FN42">
    <p class="f"><a class="notebackref" href="#JN2_1"><span class="notemark">*</span> 2:1</a> <span class="fk">Et die tertia. </span><span class="ft"> AUG. Post ostensionem Christi per testimonia Joannis ipse se miraculo ostendit. </span><span class="fk">Et die. </span><span class="ft"> Significat tertia die, id est tempore gratiæ, post tempus, id est ante legem et sub lege Christum ad nuptias Ecclesiæ per carnem venisse.</span></p>
  </aside>

  <aside id="FN43">
    <p class="f"><a class="notebackref" href="#JN2_2"><span class="notemark">†</span> 2:2</a> <span class="fk">Vocatus est autem. </span><span class="ft"> In quo ostendit non despiciendas nuptias quas fecit, et sacramentum nuptiarum insinuat.</span></p>
  </aside>

  <aside id="FN44">
    <p class="f"><a class="notebackref" href="#JN2_3"><span class="notemark">‡</span> 2:3</a> <span class="fk">Deficiente. </span><span class="ft"> Vinum deficit, ut mirabiliter vino de aqua facto, virtus latentis Deitatis appareat. AUG. Major virtus est in creatione et gubernatione cœli et terræ, etc., usque ad per quæ virtus quæ in majoribus etiam operatur, ad memoriam reducitur.</span></p>
  </aside>

  <aside id="FN45">
    <p class="f"><a class="notebackref" href="#JN2_4"><span class="notemark">§</span> 2:4</a> <span class="fk">Quid mihi. </span><span class="ft"> ID. In his non negat matrem, ut hæretici dicunt, etc., usque ad intrationem ad Deum intelligit, vinum bibit.</span></p>
  </aside>

  <aside id="FN46">
    <p class="f"><a class="notebackref" href="#JN2_6"><span class="notemark">**</span> 2:6</a> <span class="fk">Binas vel. </span><span class="ft"> ID. Æstimantis est hoc dicere, ut ipsas diceret binas quas et ternas, etc., usque ad tribus filiis Nœ disseminatæ.</span></p>
  </aside>

  <aside id="FN47">
    <p class="f"><a class="notebackref" href="#JN2_7"><span class="notemark">††</span> 2:7</a> <span class="fk">Et impleverunt. </span><span class="ft"> Quod jussu ejus impletæ sunt hydriæ, significat quod etiam illa Scriptura a Domino est, sed dum in ea sub velamine, id est adopertione litteræ, latet Christus, sapit aquam insipidam. Cum autem aufertur velamen, est vinum inebrians. Potuit quidem vacuas implere vino, qui cuncta creat ex nihilo, sed maluit de aqua vinum facere, ut doceret se non solvere legem, sed implere, nec in Evangelio alia facere vel docere quam quæ prophetia prædixit.</span></p>
  </aside>

  <aside id="FN48">
    <p class="f"><a class="notebackref" href="#JN2_9"><span class="notemark">‡‡</span> 2:9</a> <span class="fk">Ut autem gustavit. </span><span class="ft"> Triclinium, id est tres ordines discumbentium, altitudine distantes inter se, id est doctores, continentes, conjugati. Architriclinus aliquis legisperitus, qui bibit spiritualem sensum legis. Unde spiritualem sensum in Scripturis aperire discipulis est aquam in vinum convertere, ut quando post resurrectionem aperuit illis sensum, intelligerent Scripturas. </span><span class="fk">Aquam vinum factam. </span><span class="ft"> Per aquam baptismus Joannis, per vinum passio Christi, unde et vinum prius fertur architriclino, id est Joanni qui ante bibit passionem quam Christus.</span></p>
  </aside>

  <aside id="FN49">
    <p class="f"><a class="notebackref" href="#JN2_11"><span class="notemark">§§</span> 2:11</a> <span class="fk">Hoc fecit. </span><span class="ft"> HIER. In initio signorum quæ mortalis mortalibus erat daturus, aquam vertit in vinum, sicut jam immortalis discipulis aperuit sensum, ut in lege et prophetis intelligerent Christum, ita carnales mentes prius sapore sapientiæ imbuit, postea resuscitatos majori gloria completurus.</span></p>
  </aside>

  <aside id="FN50">
    <p class="f"><a class="notebackref" href="#JN2_12"><span class="notemark">***</span> 2:12</a> <span class="fk">Post hæc, </span><span class="ft"> etc. Post initium signorum de vino, subdit aliud indicium divinæ majestatis in ejectione vendentium de templo. Typice. Filius Dei ut humilis, descendit Capharnaum, id est in mundum, secundum quod habet matrem et fratres.</span></p>
  </aside>

  <aside id="FN51">
    <p class="f"><a class="notebackref" href="#JN2_13"><span class="notemark">†††</span> 2:13</a> <span class="fk">Et prope erat Pascha. </span><span class="ft"> Pascha agimus, dum a vitiis ad virtutes transimus. Ad hoc Jesus venit dum Ecclesiam quotidie visitat, et actus cujusque considerat, et eos ejicit qui inter sanctos, vel ficte bona, vel aperte mala faciunt. Per boves qui arant, prædicatores doctrinæ cœlestis significantur, hos vendunt qui non amore Dei, sed pro quæstu temporali prædicant. Oves innocentes sua vellera vestiendis præbent, per has signantur opera munditiæ et pietatis, quæ venduntur, dum pro humana laude geruntur. Spiritus ut columba apparuit, unde per columbam spiritus accipitur, quam vendunt Simoniaci. Nummos dant mutuo in Ecclesia, qui non simulate cœlestibus, sed aperte terrenis serviunt. Hi omnes ejiciuntur de parte sortis sanctorum, qui vel ficte bona, vel aperte mala faciunt, et funiculis peccatorum modo flagellantur ad correctionem; qui, si incorrecti permanserint, in fine ligabuntur. Oves quoque et boves ejicit, quia talium vitam et doctrinam ostendit reprobam. Et mensas subvertit, quia in fine ipsæ res quas dilexerunt, destruuntur. </span><span class="fk">Et ascendit. </span><span class="ft"> Si ipse qui dedit decreta Dei, custodit, docet quanta cura hominibus debet esse vacare orationibus et Dei solemnitatibus. Bis legitur ad Pascha ascendisse. Semel primo anno prædicationis, nondum incarcerato Joanne, unde hic agitur. Secundo cum ad passionem iret, et in utroque vendentes ejecit de templo.</span></p>
  </aside>

  <aside id="FN52">
    <p class="f"><a class="notebackref" href="#JN2_14"><span class="notemark">‡‡‡</span> 2:14</a> <span class="fk">Et invenit in templo. </span><span class="ft"> Si in figurali templo quod est domus orationis, prohibet negotiationem quæ honesta putatur, cum sit de his quæ in templo offeruntur, quanto magis prohibet potationes et cætera graviora?</span></p>
  </aside>

  <aside id="FN53">
    <p class="f"><a class="notebackref" href="#JN2_15"><span class="notemark">§§§</span> 2:15</a> <span class="fk">De funiculis. </span><span class="ft"> Funiculi quibus ejiciuntur sunt incrementa actionum malarum, unde Isaias: </span><span class="fk">Væ qui trahitis iniquitatem in funiculis vanitatis</span><span class="ft"> Isa. 5.. Et Salomon: </span><span class="fk">Funiculis peccatorum suorum quisque constringitur</span><span class="ft"> Prov. 5..</span></p>
  </aside>

  <aside id="FN54">
    <p class="f"><a class="notebackref" href="#JN2_16"><span class="notemark">*</span> 2:16</a> <span class="fk">Qui columbas. </span><span class="ft"> Non solum vendentes columbas, sed etiam alii domum Dei faciunt domum negotiationis, id est omnes qui quærunt quæ sua sunt, non quæ Jesu Christi.</span></p>
  </aside>

  <aside id="FN55">
    <p class="f"><a class="notebackref" href="#JN2_17"><span class="notemark">†</span> 2:17</a> <span class="fk">Zelus domus tuæ. </span><span class="ft"> AUG. Bonus zelus est fervor animi, quo mens, abjecto humano timore, pro defensione veritatis accenditur. Ab eo comeditur, qui quælibet prava quæ viderit, corrigere satagit; si nequit, tolerat et gemit.</span></p>
  </aside>

  <aside id="FN56">
    <p class="f"><a class="notebackref" href="#JN2_18"><span class="notemark">‡</span> 2:18</a> <span class="fk">Quod signum ostendis nobis, quia hæc facis? Respondit. </span><span class="ft"> Quia signum quærunt quare solita commercia de templo ejicit? et ait: </span><span class="fk">Solvite. </span><span class="ft"> Quasi dicat: Quia hoc templum significat templum corporis in quo nulla est macula et merito hoc figurale purgo, qui illud ab hominibus morte solutum divina potentia suscitare queo.</span></p>
  </aside>

  <aside id="FN57">
    <p class="f"><a class="notebackref" href="#JN2_20"><span class="notemark">§</span> 2:20</a> <span class="fk">Dixerunt ergo. </span><span class="ft"> Carnales carnaliter sapiebant, ille spiritualiter loquebatur. Quod Evangelista nobis aperit: </span><span class="fk">Ille autem dicebat de templo corporis sui. </span><span class="fk">Quadraginta et sex. </span><span class="ft"> AUG. Anatole Græce oriens, dysme occidens, arctos septentrio, etc., usque ad qui senarium numerum quadragies sexies habent. </span><span class="fk">Ædificatum. </span><span class="ft"> AUG. Ædificatio Salomonis septem annis perfecta est, etc., usque ad unde dicitur electos esse congregandos a quatuor ventis.</span></p>
  </aside>

  <aside id="FN58">
    <p class="f"><a class="notebackref" href="#JN2_23"><span class="notemark">**</span> 2:23</a> <span class="fk">Cum autem. </span><span class="ft"> Conventus adibat, ut verbis et signis plures converteret. Et quia aliqui solis signis moti credebant in eum, vere quidem, sed tamen ita, ut possent postea in passione ejus scandalizari, et quia nondum erant renati ex aqua et spiritu, non erant digni quibus se crederet Jesus, et familiariter cohabitaret. Sciebat enim quid esset in illis, melius quam ipse homo de se. Hæc fides convenit catechumenis, qui credunt in eum, sed quia non sunt renati, non creditur eis communio corporis et sanguinis Christi. De talibus erat Nicodemus, qui credens dicit eum a Deo venisse, propter signa quæ viderat, sed nondum renatus erat, et ideo nocte venit, non die, quia nondum illuminatus cœlesti lumine.</span></p>
  </aside>

  <aside id="FN59">
    <p class="f"><a class="notebackref" href="#JN3_1"><span class="notemark">*</span> 3:1</a> <span class="fk">Erat autem homo, </span><span class="ft"> etc. Hic erat unus ex his, qui per signa crediderant. </span><span class="fk">Nicodemus nomine. </span><span class="ft"> Nicodemus, victoria populi, vel victor populi gestans figuram omnium qui ex Judaico populo in Christum credentes per fidem vincunt mundum.</span></p>
  </aside>

  <aside id="FN60">
    <p class="f"><a class="notebackref" href="#JN3_2"><span class="notemark">†</span> 3:2</a> <span class="fk">Hic venit, </span><span class="ft"> etc. Nox significat litteram legis, vel ignorantiam cordis, vel timorem. Et nocte ideo forsitan venit, quia magister in Isræl palam dicere erubesceret, vel pro metu Judæorum. Hic quia prudenter aperta signa notavit, plenius mysteria fidei requirit, et ideo meruit doceri de deitate Christi et ipsius utraque nativitate, de passione, de resurrectione et ascensione, de secunda generatione, et ingressu regni cœlorum, et de aliis pluribus.</span></p>
  </aside>

  <aside id="FN61">
    <p class="f"><a class="notebackref" href="#JN3_3"><span class="notemark">‡</span> 3:3</a> <span class="fk">Amen, amen dico. </span><span class="ft"> Non interroganti secundam nativitatem exponit, ne credat Nicodemus solam fidem, quapropter visa signa crediderat in Jesum sufficere ad salutem absque spiritualis regenerationis virtute, et absque sacramentis. Etiam quia hominem purum intelligebat eum Nicodemus ut Joannem Baptistam, vel quemlibet ex prophetis, ideo incœpit eum instruere Jesus de secunda regeneratione, qua intelligit eum Filium Dei, et se posse Filium Dei fieri. AUG. Secunda nativitas de qua docet Jesus spiritualis est, quæ est ex Deo et Ecclesia ad vitam, sed ille solam carnalem sapit quæ est ex Adam et Eva ad mortem. Sed sicut carnalem dicit iste non posse iterari, sic et spiritualis a quocunque facta non potest iterari. Ex semine enim veri Abrahæ sunt nati, sive per liberam sive per ancillam. </span><span class="fk">Nisi quis. </span><span class="ft"> Necessarium est visibile sacramentum aquæ ad ablutionem visibilis corporis, sicut est necessaria doctrina invisibilis fidei, et ad sanctificationem animæ invisibilis. </span><span class="fk">Renatus fuerit. </span><span class="ft"> CHRYS. Hoc est, si tu non natus fueris desuper, et dogmatum susceperis certitudinem alicubi, extra erras et longe es a regno cœlorum, seipsum hic ostendens et indicans, quoniam non est hoc tantum quod videtur, sed aliis oculis opus est ad videndum Deum.</span></p>
  </aside>

  <aside id="FN62">
    <p class="f"><a class="notebackref" href="#JN3_5"><span class="notemark">§</span> 3:5</a> <span class="fk">Ex aqua. </span><span class="ft"> Ex aqua visibili sacramento, et spiritu, invisibili intellectu, ut symbolum baptismi visibiliter accipiat, et spiritualem intellectum ipsius symboli perficiat. Vel ex aqua visibili et Spiritu sancto.</span></p>
  </aside>

  <aside id="FN63">
    <p class="f"><a class="notebackref" href="#JN3_6"><span class="notemark">**</span> 3:6</a> <span class="fk">Quod natum. </span><span class="ft"> Hanc spiritualem nativitatem distinguit a carnali, dicens: </span><span class="fk">Quod natum est. Ex carne. </span><span class="ft"> Id est, ex primo homine per carnis successionem carnale est. Nomine carnis, non solum carnem, sed totum carnalem hominem significat. Sic econtra totus homo spiritualis anima et corpore spiritus dicitur. </span><span class="fk">Et quod, </span><span class="ft"> etc. Verbo et sacramento spiritus invisibiliter adest quo natus ex Adam ad mortem nascitur, Filius Dei ad vitam, qui non tantum spiritualis dicitur, sed spiritus, quia sicut substantia spiritus est invisibilis, ita invisibiliter per visibile sacramentum efficitur Dei Filius. </span><span class="fk">Spiritus est. </span><span class="ft"> Non autem mireris, si sic natum dico spiritum, quia sicut spiritus ubi vult spirat, et nescis unde venit, aut quo vadat, sic est omnis qui natus est ex spiritu.</span></p>
  </aside>

  <aside id="FN64">
    <p class="f"><a class="notebackref" href="#JN3_8"><span class="notemark">††</span> 3:8</a> <span class="fk">Spiritus ubi vult. </span><span class="ft"> Qua in potestate habet cujus cor illustret. Vocem ejus audis in Scripturis, vel dum loquitur aliquis plenus Spiritu sancto, quæ et si audis, nescis unde venit, id est, quomodo cor illius intravit, vel quomodo redierit, quia natura ejus est invisibilis. Sic est omnis qui natus est ex Spiritu sancto, quia ipse invisibiliter agente Spiritu incipit esse quod non erat, ita ut infidelis nesciat unde veniat, et quo vadat, id est, qua gratia venit in adoptionem Filii, et vadit in regnum Dei. Quæ quia incognita sunt carnali, iterum quærit? Quomodo possunt hæc fieri, non habens spiritualem intellectum in littera legis; impossibile putat quod dicitur de nativitate per spiritum, unde redarguitur a Domino: </span><span class="fk">Tu es magister, </span><span class="ft"> etc. </span><span class="fk">Et vocem ejus, </span><span class="ft"> etc. Vox spiritus est vox Christi, quam audivit Nicodemus, sed quia nondum est natus de spiritu, nescit unde veniat, aut quo vadat, id est, qua occasione velit nasci hominem in spiritu, aut quo vadat, id est, ad quam perfectionem dicat ipsum nascentem ex se. Nam qui ex eo nascitur, unus cum ipso spiritus per gratiam efficitur, sicut etiam ipse spiritus unus est per naturam.</span></p>
  </aside>

  <aside id="FN65">
    <p class="f"><a class="notebackref" href="#JN3_10"><span class="notemark">‡‡</span> 3:10</a> <span class="fk">Tu es magister, </span><span class="ft"> etc. Non insultat ei, ut superior eo habeatur qui omnibus præest, sed quia vult eum nasci ex spiritu, quod nequit nisi humilis, tumidum ex magisterio humiliat. Quasi dicat: Superbus princeps, nil nosti, humiliare ut ille qui seipsum exinanivit, et natus est ex spiritu, scies quod modo nescis.</span></p>
  </aside>

  <aside id="FN66">
    <p class="f"><a class="notebackref" href="#JN3_11"><span class="notemark">§§</span> 3:11</a> <span class="fk">Quod scimus loquimur. </span><span class="ft"> Id est quia ipse est scientia, locutio et sermo Patris. </span><span class="fk">Et quod vidimus testamur. </span><span class="ft"> Quia ipse visio, et verum testimonium et veritas Patris. Quod pluraliter mysterium Trinitatis innuit.</span></p>
  </aside>

  <aside id="FN67">
    <p class="f"><a class="notebackref" href="#JN3_12"><span class="notemark">***</span> 3:12</a> <span class="fk">Si terrena dixi vobis. </span><span class="ft"> AUG. Et quia non accipitis terrena, quomodo potestis capere cœlestia, id est cœlestem spiritus nativitatem? cum non solum non credatis, sed nec intelligatis terrena, quod de templo corporis mei (quod de terra accepi) dixi a vobis solvendo, a me suscitando.</span></p>
  </aside>

  <aside id="FN68">
    <p class="f"><a class="notebackref" href="#JN3_13"><span class="notemark">†††</span> 3:13</a> <span class="fk">Nisi qui descendit. </span><span class="ft"> Hoc pertinet ad secundam nativitatem in spiritu, quia nemo in Christo ad Patrem ascendit, nisi qui ex spiritu nascitur. Nemo salvatur per mortem Christi, nisi qui ex spiritu nascitur. Nemo nascitur ex spiritu, nisi in morte Christi. Et cum dicit Filius hominis, dat nobis certitudinem ascendendi, cum filii hominum simus.</span></p>
  </aside>

  <aside id="FN69">
    <p class="f"><a class="notebackref" href="#JN3_14"><span class="notemark">‡‡‡</span> 3:14</a> <span class="fk">Et sicut Moyses exaltavit serpentem in deserto. </span><span class="ft"> Supponit de morte sua quæ est origo et causa habendi prædicta, in cujus fide eum instruit. Et quia carnalis erat, et notus in lege, ideo quamdam legis partem adducit, quam ostendit esse figuram et mortis suæ significativam, ut etiam sic pateat de aliis partibus legis, quod sint in figura. Et quia mors intelligitur per serpentem, et Christus mortuus serpens dicitur, quem qui fide intuetur, liberatur, sicut intuitu illius in figura ab ignitis serpentibus liberantur qui significant incentiva vitiorum. </span><span class="fk">Ita exaltari oportet Filium hominis, </span><span class="ft"> etc. Magistrum legis ad significationem legis invitat. Et quia dixerat de Filio hominis, ne hoc solum putet Nicodemus, subdit eumdem etiam esse Filium Dei. </span><span class="fk">Sic enim dilexit Deus. </span><span class="ft"> Aperit causam humanæ salutis, scilicet dilectionem Dei Patris, ex quo omnis restauratio est per Filium suum in Spiritu sancto.</span></p>
  </aside>

  <aside id="FN70">
    <p class="f"><a class="notebackref" href="#JN3_16"><span class="notemark">§§§</span> 3:16</a> <span class="fk">Mundum. </span><span class="ft"> Cosmos Græce, quod Latine </span><span class="fk">mundus</span><span class="ft"> interpretatur, ornatus dicitur. Per mundum igitur humana natura significatur, non quod secundum corpus ex quatuor elementis constet, sed quia secundum animam a Deo est ornata, et ad imaginem Dei est facta, qua ad hoc diligit Deus ut eam æternam faciat. </span><span class="fk">Ut Filium suum unigenitum daret, ut omnis qui credit, </span><span class="ft"> etc. Ecce idem dicit de Filio Dei quod supra de Filio hominis, ut per quem in deitate conditi sumus, per eumdem in homine restauremur.</span></p>
  </aside>

  <aside id="FN71">
    <p class="f"><a class="notebackref" href="#JN3_19"><span class="notemark">*</span> 3:19</a> <span class="fk">Hoc est autem judicium. </span><span class="ft"> Cur qui non credit judicatur? quia lux venit quæ excitat homines et admonet cognoscere sua mala, in quibus omnes sunt, sed alii oderunt admonentem lucem, et fugiunt, ne arguantur eorum mala quæ diligunt. Alii admoniti per lucem accusant sua mala, quod est facere veritatem et sic illuminantur. </span><span class="fk">Erant enim eorum. </span><span class="ft"> Qui est in tenebris, et diligit lucem, non est malus, sed ille dicitur malus, et opera ejus mala, qui postquam lux venit, odit lucem et diligit mala Et hoc est quod dicit: </span><span class="fk">Erant enim opera eorum mala. </span><span class="ft"> Opera, id est impietas, et incredulitas, et odium æternæ lucis, et nolle eam aspicere, sed velle in tenebris peccatorum remanere.</span></p>
  </aside>

  <aside id="FN72">
    <p class="f"><a class="notebackref" href="#JN3_21"><span class="notemark">†</span> 3:21</a> <span class="fk">Qui autem facit. </span><span class="ft"> Ostenso qua justitia damnetur qui non credit, ostendit qua justitia salvetur qui credit. </span><span class="fk">Qui autem facit. </span><span class="ft"> Id est, cui displicent mala sua et accusat, non sibi ignoscit, non sibi parcit, sed venit ad lucem. Et incipit agere cum Deo qui mala accusat, quia initium boni est accusatio mali, ergo opera ejus, hæc scilicet, quod se accusat sicut Deus accusat, manifestat, quia in Deo sunt facta, nisi enim Dei lux sibi luceret, sibi non displiceret.</span></p>
  </aside>

  <aside id="FN73">
    <p class="f"><a class="notebackref" href="#JN3_22"><span class="notemark">‡</span> 3:22</a> <span class="fk">Post hæc. </span><span class="ft"> Non continuo post disputationem cum Nicodemo quæ facta est in Hierosolymis, sed peracto spatio temporis de Galilæa in Judæam rediit. </span><span class="fk">In terram Judam, et illic demorabatur, </span><span class="ft"> etc. Moraliter. Ubi est confessio peccatorum vel divinarum laudum, illuc venit Jesus, et discipuli ejus, id est doctrina et illuminatio ejus, ubi moratur purgando a delictis, unde sequitur, </span><span class="fk">et ibi morabatur et baptizabat. </span><span class="fk">Erat autem. </span><span class="ft"> Christo jam baptizante adhuc baptizat Joannes, quia adhuc permanet umbra. Nec debet præcursor cessare donec manifestetur veritas.</span></p>
  </aside>

  <aside id="FN74">
    <p class="f"><a class="notebackref" href="#JN3_24"><span class="notemark">§</span> 3:24</a> <span class="fk">Nondum enim missus fuerat Joannes in carcerem. </span><span class="ft"> Ecce aperte notat facta Christi ante Joannem incarceratum quæ alii præterierunt, incipientes ab his quæ facta sunt post Joannem missum in carcerem, quando, cessante baptismo præcursoris, aperte incœpit baptismus Christi.</span></p>
  </aside>

  <aside id="FN75">
    <p class="f"><a class="notebackref" href="#JN3_25"><span class="notemark">**</span> 3:25</a> <span class="fk">Facta est autem quæstio ex discipulis Joannis, </span><span class="ft"> etc. Dum Joannes prædicat, et schola ejus durat, Christus latenter prædicat et operatur, sed palam baptizat, ut oriatur quæstio de baptismo Joannis, et de baptismo Christi, et illa solvatur testimoniis Joannis.</span></p>
  </aside>

  <aside id="FN76">
    <p class="f"><a class="notebackref" href="#JN3_26"><span class="notemark">††</span> 3:26</a> <span class="fk">Et venerunt ad Joannem et dixerunt ei: Rabbi, </span><span class="ft"> etc. Volentes accusare Christum quem paulo ante viderant a Joanne baptizatum.</span></p>
  </aside>

  <aside id="FN77">
    <p class="f"><a class="notebackref" href="#JN3_27"><span class="notemark">‡‡</span> 3:27</a> <span class="fk">Respondit Joannes, et dixit, </span><span class="ft"> etc. Quia ultra consuetudinem humanæ naturæ sum natus ex parentibus provectæ ætatis, putatis me esse ultra homines. Sed scitote quia purus sum homo, ille Deus, a quo habeo quidquid habeo. Ex me infirmitas, ex illo gratiæ sublimitas. Putatis ut aliquid dicam contra meum testimonium? Ego non baptizo in remissionem peccatorum, sed ille. </span><span class="fk">Non potest. </span><span class="ft"> Quasi dicat: Ego purus homo, nil habeo nisi quod datum est a Deo, id est baptizare in pœnitentiam non in remissionem, quia non ego Christus, sed ille ut scitis me testatum fuisse vobis, ideo ad illum currite.</span></p>
  </aside>

  <aside id="FN78">
    <p class="f"><a class="notebackref" href="#JN3_28"><span class="notemark">§§</span> 3:28</a> <span class="fk">Non sum ego Christus. </span><span class="ft"> Non sum unctus a Patre plenitudine spiritus, sed de plenitudine illius accepi, ut illum præcurrerem.</span></p>
  </aside>

  <aside id="FN79">
    <p class="f"><a class="notebackref" href="#JN3_29"><span class="notemark">***</span> 3:29</a> <span class="fk">Hoc ergo gaudium. </span><span class="ft"> In hoc gaudium meum est plenum, quod factus sum amicus sponsi, et quia sto et gaudeo.</span></p>
  </aside>

  <aside id="FN80">
    <p class="f"><a class="notebackref" href="#JN3_30"><span class="notemark">†††</span> 3:30</a> <span class="fk">Illum oportet crescere. </span><span class="ft"> Gaudeo ad vocem sponsi. Ille sponsus crescet, id est invenietur esse Christus, qui putabatur propheta. Ego minuar, quia ejus propheta inveniar, qui Christus putabar. </span><span class="fk">Illum oportet crescere. </span><span class="ft"> Id est exaltari, id est dum peccata dimittit, gratiam dat, in quo gloria ejus quæ in se semper est perfecta, crescit in hominem, dum eam homo plus videt et habet. Homo minuitur qui ante in se gloriabatur, dummodo peccata confitetur, et accipit quod ille dat. Cui rei attestatur passio utriusque: Christus in cruce exaltatur, Joannes capite minuitur. Attestatur et creatura. Joannes natus est decrescentibus diebus, Christus vero crescentibus.</span></p>
  </aside>

  <aside id="FN81">
    <p class="f"><a class="notebackref" href="#JN3_31"><span class="notemark">‡‡‡</span> 3:31</a> <span class="fk">Me autem minui. </span><span class="ft"> Joannes figura legis est, Christus, veritas, lex minuitur, apparente veritate. </span><span class="fk">Qui desursum venit, super omnes est, </span><span class="ft"> etc. ALC. Id est, de altitudine humanæ naturæ ante peccatum primi parentis, etc., usque ad secundo juxta altitudinem Patris, cui est æqualis. </span><span class="fk">De terra. </span><span class="ft"> Id est, qui est de terrenis parentibus natus, a quibus peccatum et pœnam peccati contraxit, ex se nihil est nisi terra. </span><span class="fk">Et quod vidit. </span><span class="ft"> Cum ipse Filius Dei sit verbum Patris, non aliud verbum Patris audit vel hominibus testatur, sed se verbum quod Pater locutus est, id est, edidit et genuit ex se, scit et indicat hominibus esse ex Patre. Hoc Evangelista dicit, ut potuit, quod plene dici vel intelligi nequit.</span></p>
  </aside>

  <aside id="FN82">
    <p class="f"><a class="notebackref" href="#JN3_33"><span class="notemark">§§§</span> 3:33</a> <span class="fk">Signavit quia Deus. </span><span class="ft"> Hoc est, signum posuit in corde suo quasi speciale aliquid, scilicet hunc esse verum Deum, qui missus est ad salutem hominum. </span><span class="fk">Verax est. Quem enim misit Deus. </span><span class="ft"> Omnis homo ex se mendax; non enim vera dicere potest, nisi illuminatus a Deo. Quem enim misit Deus Pater, verba Dei loquitur, quod est? Quem misit Deus, Deus est: ideo verba Dei loquitur, ergo verba Filii de se testimonium perhibentis quod Deus sit, verba Dei sunt. </span><span class="fk">Verba Dei loquitur. </span><span class="ft"> In hoc se distinguit a Christo, sed quia missus et verba Dei loquitur, apertius addit: </span><span class="fk">Non enim ad mensuram dat Deus spiritum. Pater diligit Filium et omnia dedit in manu ejus. </span><span class="ft"> Hominibus dat ad mensuram, filio non dat ad mensuram, sed sicut totum ex seipso toto genuit Filium suum, ita incarnato Filio suo totum spiritum suum dedit, non particulatim, non per subdivisiones, sed generaliter et universaliter, et non ob aliud dat nisi quia Pater diligit Filium.</span></p>
  </aside>

  <aside id="FN83">
    <p class="f"><a class="notebackref" href="#JN3_36"><span class="notemark">*</span> 3:36</a> <span class="fk">Qui credit in Filium habet vitam æternam: qui autem, </span><span class="ft"> etc. Ac si diceret, qui credit in Filium habet ipsum Filium, et per hoc habet vitam. </span><span class="fk">Sed ira Dei manet super eum. </span><span class="ft"> Ira cum qua natus est, permanet, et ideo non ait, venit, sed manet, quia per Filium missum, qui est vita, non tollitur effectus illius iræ, scilicet mors, corruptio, etc., quæ omnia manent.</span></p>
  </aside>

  <aside id="FN84">
    <p class="f"><a class="notebackref" href="#JN4_1"><span class="notemark">*</span> 4:1</a> <span class="fk">Ut ergo cognovit. </span><span class="ft"> Sciebat Jesus scientiam eorum et invidiam, quod non ideo didicerant de eo ut eum sequerentur, sed persequerentur, et ideo fugit, docens suos cedere malis, non timens, vel evadere eos impotens. </span><span class="fk">Et baptizat. </span><span class="ft"> Quod vere dicitur, ipse enim semper mundat in spiritu invisibiliter et dono, sed ejus baptismus fit etiam in corpore, qui est in duobus, scilicet in aqua et verbo vitæ; unde Paulus: </span><span class="fk">Mundas eam lavacro aquæ et verbo vitæ</span><span class="ft"> Ephes. 5..</span></p>
  </aside>

  <aside id="FN85">
    <p class="f"><a class="notebackref" href="#JN4_2"><span class="notemark">†</span> 4:2</a> <span class="fk">Sed discipuli. </span><span class="ft"> In quorum baptismo dabatur spiritus, licet non ita manifeste, ut post Ascensionem datus est ineffabili et inexcogitabili modo.</span></p>
  </aside>

  <aside id="FN86">
    <p class="f"><a class="notebackref" href="#JN4_3"><span class="notemark">‡</span> 4:3</a> <span class="fk">Reliquit Judæam. </span><span class="ft"> Id est Pharisæos incredulos, qui cogitabant eum persequi, propter baptisma ipsius quod crescebat, et quia per doctrinam ejus, legem evacuari intelligebant. </span><span class="fk">Et abiit. </span><span class="ft"> Postquam paucos de Judaico populo suscepit, reliquit incredulos legis litteram sequentes, quæ neminem ad perfectum ducit. </span><span class="fk">Et abiit in Galilæam, </span><span class="ft"> id est in spiritualem ipsius litteræ intelligentiam. </span><span class="fk">In Galilæam. </span><span class="ft"> In Galilæa transformatio Domini creditur facta, per quam significatur transmutatio humanæ naturæ in pristinam gloriam. In Galilæa dedit discipulis in monte doctrinam per quam ad vitam transituri sunt credentes.</span></p>
  </aside>

  <aside id="FN87">
    <p class="f"><a class="notebackref" href="#JN4_4"><span class="notemark">§</span> 4:4</a> <span class="fk">Oportebat. </span><span class="ft"> Inter Judæam et Galilæam Samaria est, id est, inter legem litteræ, quæ per Judæam et divinas leges circa Deum revolutas, quarum figura est Galilæa, est lex naturalis in medio constituta, quia ergo ex lege sumpsit fundamenta Ecclesiæ, oportebat eum ad gentes transire constitutas sub lege naturæ, ut cum utrisque in Galilæam æternæ beatitudinis rediret.</span></p>
  </aside>

  <aside id="FN88">
    <p class="f"><a class="notebackref" href="#JN4_5"><span class="notemark">**</span> 4:5</a> <span class="fk">Venit ergo. </span><span class="ft"> Ut agnoscerent et converterentur ad eum Samaritani, vindicantes sibi hæreditatem patriarchæ Isræl. </span><span class="fk">Quæ dicitur Sichar. </span><span class="ft"> Sichar, id est conclusio, vel ramus, id est gentilis populus conclusus sub peccato, qui est ramus de oleastro excisus et olivæ insertus.</span></p>
  </aside>

  <aside id="FN89">
    <p class="f"><a class="notebackref" href="#JN4_6"><span class="notemark">††</span> 4:6</a> <span class="fk">Erat autem, </span><span class="ft"> etc. Quia naturalis ratio non aliunde surgit nisi a causa omnium bonorum, ideo pulchre dicitur fons esse Jacob, id est ratio infinita Patris altitudine procedens. </span><span class="fk">Jesus ergo fatigatus, </span><span class="ft"> etc. Allegorice. Iter Jesu carnis est assumptio in qua est fatigatio, id est infirmitas, relevans hominem quem creavit potentia: sessio est humilitas. Sexta hora, sexta ætas qua venit, puteus profunditas hujus sæculi. Samaritana Ecclesia venit non jam justa, sed justificanda. Aqua putei voluntas hujus sæculi, quæ quasi de profundo extrahitur submissis et inclinatis ad eam hominibus, præmissa cupiditate quasi hydria. </span><span class="fk">Sedebat. </span><span class="ft"> Quasi lassitudinem relevans in quo indicatur magister docturus accedentes et possessurus. </span><span class="fk">Supra. </span><span class="ft"> Fons dicitur ubicunque manat aqua de terra, sed si in superficie fons tantum, si in profundo etiam dicitur puteus.</span></p>
  </aside>

  <aside id="FN90">
    <p class="f"><a class="notebackref" href="#JN4_7"><span class="notemark">‡‡</span> 4:7</a> <span class="fk">Venit. </span><span class="ft"> In figura Ecclesiæ de gentibus, quæ prius hauriebat aquam, id est voluptatem de profundo sæculi cujus fidem sitit Jesus et petit ab ea potari. GREG. Vel mulier, id est Synagoga, quæ venit haurire aquam, etc., usque ad primitivam Ecclesiam. </span><span class="fk">Da mihi. </span><span class="ft"> Jesus sedens supra fontem petit a primitiva Ecclesia quam de gentibus elegerat potum fidei, qua in eum credatur, petit a natura potum rationis, qua conditor et redemptor investigetur. Apostoli missi in civitatem, id est in mundum, emere spirituales escas, id est fidem, et actionem, et cognitionem, quibus magistri satiantur Ecclesiæ. </span><span class="fk">Da mihi. </span><span class="ft"> Licet Jesus post fatigationem sitire posset, tamen hunc potum non exigit, sed ut cor Ecclesiæ gentium pro laboris ejus cognitione potus ei efficiatur, desiderat.</span></p>
  </aside>

  <aside id="FN91">
    <p class="f"><a class="notebackref" href="#JN4_8"><span class="notemark">§§</span> 4:8</a> <span class="fk">Discipuli enim. </span><span class="ft"> In civitatem discipuli abierunt, scilicet ad Judæos, qui legis valle muniti, et prophetiæ sunt telis armati, ut cibos emerent ipsorum, scilicet corda prædicatione fidei Deo præparantes.</span></p>
  </aside>

  <aside id="FN92">
    <p class="f"><a class="notebackref" href="#JN4_9"><span class="notemark">***</span> 4:9</a> <span class="fk">Dicit ergo. </span><span class="ft"> Nesciens quem potum petit ab ea, putans quod de aqua opponit se esse de alienigenis vasculis, quorum etiam conversatione non utuntur Judæi, sed Jesus qui fidem petebat, ei spiritum dare cupiebat, et eam admonet ut petat, spiritus est autem et donum Dei et viva aqua. </span><span class="fk">Non enim, </span><span class="ft"> etc. Samaritanos Judæi exsecrantur et supplantatores vocant, quia eos hæreditate patris sui Jacob privaverunt abstinendo a cibis et vasis eorum.</span></p>
  </aside>

  <aside id="FN93">
    <p class="f"><a class="notebackref" href="#JN4_10"><span class="notemark">†††</span> 4:10</a> <span class="fk">Respondit Jesus. </span><span class="ft"> Pedetentim et simplicibus verbis instruit, ut tandem donum Dei, id est spiritum possit accipere.</span></p>
  </aside>

  <aside id="FN94">
    <p class="f"><a class="notebackref" href="#JN4_11"><span class="notemark">‡‡‡</span> 4:11</a> <span class="fk">Dixit ei mulier. </span><span class="ft"> Aqua viva dicitur non alia, nisi quæ ubi oritur, excipitur, de qua mulier carnaliter sapiens dixit: Cum hauritorium non habeas, et puteus altus sit, quomodo habes aquam vivam? Sed ne forte alium fontem promittere videretur, subdit: Nunquid tu melior es, id est potes melior esse Jacob qui cum suis usus est isto? Contra quod ergo aperte Christus ostendit se non carnaliter, sed spiritualiter loqui, dicens non sitire eum qui suam aquam biberit.</span></p>
  </aside>

  <aside id="FN95">
    <p class="f"><a class="notebackref" href="#JN4_12"><span class="notemark">§§§</span> 4:12</a> <span class="fk">Nunquid tu. </span><span class="ft"> Alienigena Jacob patrem suum vocat, quia ipsa sub lege Moysi vixerat, et prædium quod Jacob filio suo dederat, possidebat. AUG. Vasculum cupiditas, aqua voluptas, reficitur, non exstinguitur. </span><span class="fk">Et ipse ex eo. </span><span class="ft"> De puteo bibunt homines et pecora, et similiter de ratione, quasi depravata et obscurata magno labore foditur et exercetur: bibunt autem quidam ut homines qui ea ratione ad bonum utuntur, ut sancti. Quidam ut pecora, qui utuntur ea ad malum ut philosophi.</span></p>
  </aside>

  <aside id="FN96">
    <p class="f"><a class="notebackref" href="#JN4_13"><span class="notemark">*</span> 4:13</a> <span class="fk">Qui autem. </span><span class="ft"> Quicunque meæ prædicationi cor accommodaverit et gratiæ donum cognoverit, fides quæ per dilectionem operatur in eo nascitur, et sic tandem in vitam transibit æternam.</span></p>
  </aside>

  <aside id="FN97">
    <p class="f"><a class="notebackref" href="#JN4_14"><span class="notemark">†</span> 4:14</a> <span class="fk">Aqua. </span><span class="ft"> Aqua corporalis deorsum fluit, aqua spiritualis sursum salit et secum eos qui eam bibunt in æternam gloriam subvehit.</span></p>
  </aside>

  <aside id="FN98">
    <p class="f"><a class="notebackref" href="#JN4_16"><span class="notemark">‡</span> 4:16</a> <span class="fk">Vade, voca virum tuum, </span><span class="ft"> etc. Ut eo duce ad contemplationem spiritualis intelligentiæ ascendas: </span><span class="fk">vade, voca virum tuum. </span><span class="ft"> Tu sensualis voca rationalem intellectum, quo ut viro regaris, tu quæ modo carnaliter sapis, hunc ego lux et caput viri illuminabo. Quasi dicat: Hæc quæ dico non carnaliter, ut tu animalis facis, sed spiritualiter sunt intelligenda et ductu rationis accipienda, et ideo tu para intellectum mihi et veni, intelligendo hæc spiritualia quæ dico.</span></p>
  </aside>

  <aside id="FN99">
    <p class="f"><a class="notebackref" href="#JN4_17"><span class="notemark">§</span> 4:17</a> <span class="fk">Respondit mulier. </span><span class="ft"> Revera hæc mulier tunc non habebat virum, sed utebatur quodum non legitimo, de quo respondet adhuc carnaliter sapiens, qui nondum vocaverat virum, id est intellectum. </span><span class="fk">Dicit ei Jesus. </span><span class="ft"> Paulatim ea attollens adhuc mysteria loquitur, ut paulatim perduceret eam ad cognoscendum quis cum ea loqueretur. Et non opus bonum, non prudentem mulieris laudat responsionem, sed veritatis laudat confessionem.</span></p>
  </aside>

  <aside id="FN100">
    <p class="f"><a class="notebackref" href="#JN4_18"><span class="notemark">**</span> 4:18</a> <span class="fk">Quinque enim viros. </span><span class="ft"> Quinque viri sunt quinque leges humanæ naturæ datæ. Prima, in paradiso ante peccatum in prohibitione ligni. Secunda, post prævaricationem et expulsionem de paradiso, de multiplicatione humanæ propaginis. Tertia, Nœ ante diluvium de fabricanda arca. Quarta, post diluvium de divisionibus gentium. Quinta, Abraham de circumcisione et immolatione filii. His quinque legibus quasi quinque viris humana anima ab initio mundi usque ad Moysen subjecta fuit: postea data est lex litteræ, quæ nullam salutem contulit, unde dicitur: </span><span class="fk">Quem nunc habes, non est tuus vir. </span><span class="ft"> Dimitte litteram, vade ad spiritum litteræ ad Novum Testamentum, a quo spiritualem virtutum prolem concipias. AUG. Quinque viri, id est quinque sensus corporis te rexerunt, nunc in tempore discretionis non te regit vir, id est intellectus sapientiæ, sed adulter, id est error corrumpit, dum carnaliter quæ dico accipis, et ideo voca virum, ut (sicut dico) spiritualiter intelligas. Ideo quinque sensus in minori ætate dicuntur viri, quia sunt legitimi. Post lapsum enim hominis et decreto Dei naturaliter regitur illa ætas, non ad æterna, sed ad ista temporalia appetenda si mulcent, vitanda si offendunt.</span></p>
  </aside>

  <aside id="FN101">
    <p class="f"><a class="notebackref" href="#JN4_19"><span class="notemark">††</span> 4:19</a> <span class="fk">Quia propheta tu es. </span><span class="ft"> Mulier ex auditis proficiens, jam cœperat aliquatenus habere intellectum, unde et prophetam vocat, sed non plenum, quia non credit venisse Christum.</span></p>
  </aside>

  <aside id="FN102">
    <p class="f"><a class="notebackref" href="#JN4_20"><span class="notemark">‡‡</span> 4:20</a> <span class="fk">Panes nostri, </span><span class="ft"> etc. Propheta es tu, et ideo judica de hac contentione, quæ me movet. Judæi se præferebant Samaritanis pro templo quod ædificavit Salomon, in quo adorabant. Econtra Samaritani adversum Judæos pro monte, in quo et non in templo patres adoraverunt, qui Deo placuerunt. Et sic patriarchæ in montibus, Judæi in templo adoraverunt, præfigurantes modum bene orandi.</span></p>
  </aside>

  <aside id="FN103">
    <p class="f"><a class="notebackref" href="#JN4_21"><span class="notemark">§§</span> 4:21</a> <span class="fk">Mulier. </span><span class="ft"> In hoc loco Dominus jactantiam Samaritanorum reprimit, qui putabant se non minoris religionis fuisse quam Judæos. Loquitur ergo in persona prophetarum et omnium qui in Christum credunt; unde ait: </span><span class="fk">Vos adoratis Patrem quem nescitis, </span><span class="ft"> quia nullus adorat Patrem nisi Filium adoret, per quem ad notitiam Patris venitur, sed nos scimus Filium, et per Filium Patrem, unde sequitur: </span><span class="fk">Quia salus ex Judæis est, </span><span class="ft"> etc., id est. quia Christus, qui est salus, ex Judæis est, non solum origine carnis, sed etiam ex eis orta est fides et primitiva Ecclesia. </span><span class="fk">Crede mihi. </span><span class="ft"> Quia jam est in te vir qui potest credere et ideo crede: </span><span class="fk">Quia nisi credideris non intelliges</span><span class="ft"> Isa. 7.. </span><span class="fk">Quando neque in monte. </span><span class="ft"> Ecce pariter mons vester et templum Judæorum reprobabitur, sed in hoc estis impares, quod vos Samaritani adoratis quod nescitis, sed nos Judæi non omnes, sed electi adoramus quod scimus, quia nobis cognitio Dei testamentum; prophetia promissa: de nobis Christus, et hoc est, </span><span class="fk">quia salus ex Judæis est, </span><span class="ft"> sed quamvis ita simus differentes, tamen non præfero locum Judæorum loco Samaritanorum, et hoc est.</span></p>
  </aside>

  <aside id="FN104">
    <p class="f"><a class="notebackref" href="#JN4_23"><span class="notemark">***</span> 4:23</a> <span class="fk">Sed venit hora, et nunc est, quando. </span><span class="ft"> Priusquam venirem in carne, nemo potuit adorare Patrem in spiritu et veritate, præter patriarchas et prophetas, quibus mea incarnatio revelata fuit, sed per meam præsentiam in carne fient veri adoratores. </span><span class="fk">In spiritu et veritate. </span><span class="ft"> Non in templo, non in hoc monte, sed interius in intimo templo cordis et in veritate cognitionis Patrem esse adorandum.</span></p>
  </aside>

  <aside id="FN105">
    <p class="f"><a class="notebackref" href="#JN4_24"><span class="notemark">†††</span> 4:24</a> <span class="fk">Spiritus est Deus. </span><span class="ft"> Cum Deus sit spiritus et non corpus, non quærit corporeum locum, montem vel templum in quo oretur, sed spiritus purus est ejus templum, in quo oretur, non de visibilibus quæ transeunt, sed de æternis quæ veritas sunt.</span></p>
  </aside>

  <aside id="FN106">
    <p class="f"><a class="notebackref" href="#JN4_25"><span class="notemark">‡‡‡</span> 4:25</a> <span class="fk">Scio quia Messias venit, qui dicitur, </span><span class="ft"> etc. Jam per verba docentis amplius provecta, scit a quo perfecte debeat instrui, id est a Messia. </span><span class="fk">Ille nobis annuntiabit omnia. Dicit ei Jesus. </span><span class="ft"> Qualiter spreto templo vel monte in spiritu et veritate adoremus ostendet, et abjectis umbris veritate illustremur. </span><span class="fk">Ego sum qui loquor. </span><span class="ft"> Quem venturum exspectas, venisse cognosce: et adducto tecum viro qui te regat, quæ fidei sunt necessaria discere labora. Et quia sciebat jam quis eam posset docere cum eum jam docentem non agnosceret, digna erat cui ipse se manifestaret, unde dicit: </span><span class="fk">Ego sum Messias, </span><span class="ft"> qua manifestatione accepta non habet quid ultra quærat, unde sequitur: </span><span class="fk">Reliquit ergo hydriam, </span><span class="ft"> etc. Sed Evangelista interserit de discipulis.</span></p>
  </aside>

  <aside id="FN107">
    <p class="f"><a class="notebackref" href="#JN4_27"><span class="notemark">§§§</span> 4:27</a> <span class="fk">Et mirabantur quia. </span><span class="ft"> Non mirabantur quod cum muliere loquitur, cum quibus loqui consueverat, sed quia cum alienigena, ignorantes mysterium Ecclesiæ de gentibus futuræ. Et non malum suspicantur, sed clementiam mirantur, quia gentilem erroneam docet sicut </span><span class="fk">qui venit quærere quod perierat. </span></p>
  </aside>

  <aside id="FN108">
    <p class="f"><a class="notebackref" href="#JN4_28"><span class="notemark">*</span> 4:28</a> <span class="fk">Reliquit ergo. </span><span class="ft"> Audito </span><span class="fk">ego sum, </span><span class="ft"> jam habens in intellectu mulier Christum caput viri, reliquit hydriam, id est cupiditatem, et cucurrit evangelizare. Hic discant evangelizaturi prius deponere curam, et onus hujus sæculi.</span></p>
  </aside>

  <aside id="FN109">
    <p class="f"><a class="notebackref" href="#JN4_29"><span class="notemark">†</span> 4:29</a> <span class="fk">Venite et videte. </span><span class="ft"> Pedetentim inducit ad veritatem illos rudes; nec statim affirmat Christum, ne irascerentur et indignarentur.</span></p>
  </aside>

  <aside id="FN110">
    <p class="f"><a class="notebackref" href="#JN4_33"><span class="notemark">‡</span> 4:33</a> <span class="fk">Nunquid aliquis attulit. </span><span class="ft"> Non ausi sunt interrogare Dominum timentes ne ab eo reprehendantur, si incaute interrogaverint.</span></p>
  </aside>

  <aside id="FN111">
    <p class="f"><a class="notebackref" href="#JN4_34"><span class="notemark">§</span> 4:34</a> <span class="fk">Meus cibus est. </span><span class="ft"> Non intellexerunt escam, sicut mulier supra non intellexit aquam, unde magister eos instruit non per circuitum ut illam, sed jam aperte dicens: </span><span class="fk">Meus cibus est ut faciam, </span><span class="ft"> etc. </span><span class="fk">Voluntatem ejus. </span><span class="ft"> Patris. Voluntas Patris est ut credatur in eum, id est in Filium quem ipse misit. Opus Patris est nostra salus. Christi ergo cibus, nostra fides et nostra salus. Facit ergo voluntatem docendo credere in se, facit opus maturando mysterium redemptionis.</span></p>
  </aside>

  <aside id="FN112">
    <p class="f"><a class="notebackref" href="#JN4_35"><span class="notemark">**</span> 4:35</a> <span class="fk">Nonne vos dicitis. </span><span class="ft"> Cum quærat fidem et salutem populorum, fervet in opus, et operarios mittere disponit. </span><span class="fk">Levate oculos vestros. </span><span class="ft"> Intellectu mentis considerate quod, transacta hieme, id est infidelitate, adest calor fidei et parata sunt corda, ut opera justitiæ ex eis colligatis, quasi dicat: Juvate ad implendum voluntatem Patris. Et bene potestis, quia parata est messis, id est, videte gentes facile credentes.</span></p>
  </aside>

  <aside id="FN113">
    <p class="f"><a class="notebackref" href="#JN4_36"><span class="notemark">††</span> 4:36</a> <span class="fk">Ut et qui seminat. </span><span class="ft"> Utroque opus erat, seminatore et messore, quia in hoc apparet probabile verbum, quia alius seminat, alius metit; nisi enim parati essent per prophetas, non audirent apostolos.</span></p>
  </aside>

  <aside id="FN114">
    <p class="f"><a class="notebackref" href="#JN4_38"><span class="notemark">‡‡</span> 4:38</a> <span class="fk">Ego misi vos. </span><span class="ft"> Vos facio messores ibi ubi alii seminaverunt, id est in Judæa, ubi prima seges collecta est, unde aliqui exeuntes in toto mundo seminaverunt, unde alia messis quasi de granis surgit colligenda in fine sæculi messoribus angelis. </span><span class="fk">Laboraverunt, et vos in labores eorum introistis. </span><span class="ft"> Multi enim labores fuerunt patriarchis et prophetis, in quibus omnibus erat prophetia Christi, et multa passi sunt quasi in frigore seminationis.</span></p>
  </aside>

  <aside id="FN115">
    <p class="f"><a class="notebackref" href="#JN4_40"><span class="notemark">§§</span> 4:40</a> <span class="fk">Cum venissent. </span><span class="ft"> Prius audierunt famam, post conspexerunt præsentem, nec satis est eis, sed apud se manere faciunt, ut ipsius verbis instruerentur, quæ præferunt verbis mulieris. In quibus omnibus econtrario arguitur duritia Judæorum, qui nec miraculis credunt. </span><span class="fk">Et mansit ibi duos. </span><span class="ft"> Moraliter. Sic quotidie apud illos qui foris sunt, nuntiatur Christus per mulierem, id est Ecclesiam, et credunt per istam famam. Inde apud eos manet per duos dies sine mentione noctis, ut lux eorum duobus præceptis charitatis instruatur.</span></p>
  </aside>

  <aside id="FN116">
    <p class="f"><a class="notebackref" href="#JN4_42"><span class="notemark">***</span> 4:42</a> <span class="fk">Et mulieri dicebant. </span><span class="ft"> Postquam Dominus carnis præsentia Judæis spiritualiter edoctis gratiam suæ cognitionis infudit mulieri, id est legi, dicebant, jam non propter tuam loquelam credimus.</span></p>
  </aside>

  <aside id="FN117">
    <p class="f"><a class="notebackref" href="#JN4_43"><span class="notemark">†††</span> 4:43</a> <span class="fk">Ipsi enim audivimus. </span><span class="ft"> Quia sibi primum moratus miracula fecerat, nec nisi pauci in eum crediderunt, unde super viso signo crediderunt in eum discipuli ejus, non alii: et ideo a Samaritanis qui facile nullo signo viso crediderunt, revertitur ad istos, ut qui per priora non crediderunt, modo credant. Significat quod a gentibus facile conversis, in fine sæculi revertetur ad Judæos qui sunt sua patria, quia prius in eis honorem non habuerat.</span></p>
  </aside>

  <aside id="FN118">
    <p class="f"><a class="notebackref" href="#JN4_44"><span class="notemark">‡‡‡</span> 4:44</a> <span class="fk">Quia propheta. </span><span class="ft"> Allegorice. Patria Christi est populus Judæorum, ubi sine honore est, quia pauci de his credunt quod de Galilæis civibus Christi dicitur. Ecclesia gentium facile credens similis est Samaritanis, et hi multi solo verbo prædicationis, illi per miracula et pauci. Ecce cur venit, ideo revertitur, quia testatus est quod propheta non habet honorem in patria; alioquin videtur non debuisse ad hos reverti, ubi honorem non habet, sed manere apud illos ubi bene receptus est.</span></p>
  </aside>

  <aside id="FN119">
    <p class="f"><a class="notebackref" href="#JN4_46"><span class="notemark">§§§</span> 4:46</a> <span class="fk">Et erat quidam regulus cujus filius. </span><span class="ft"> Iste regulus potest figurare aliquem gentis Judaicæ doctorem, qui tandem post plenam Ecclesiæ gentium conversionem ad quam Dominus a Judæis expulsus per discipulos transmigravit, pro filio, Judaico populo, quem non nisi in fine sæculi fidem accepturum cognoscit, orat, ut de longa perfidiæ infirmitate sanetur.</span></p>
  </aside>

  <aside id="FN120">
    <p class="f"><a class="notebackref" href="#JN4_47"><span class="notemark">*</span> 4:47</a> <span class="fk">Et rogabat. </span><span class="ft"> Jam credens quod posset sanare filium ejus, sed quia per deitatem, quæ ubique est, non credit filio adesse, rogat ut descenderet et præsens corpore sanaret, unde infidelitatis arguitur: </span><span class="fk">Nisi signa et prodigia, </span><span class="ft"> etc. Econtrario centurio laudatur, qui dicit: </span><span class="fk">Dic verbo et sanabitur puer </span><span class="fk">meus</span><span class="ft"> Matth. 8.; unde: </span><span class="fk">Non inveni tantam fidem in Isræl. </span><span class="ft"> Vel forsitan cupiebat tentare qualis esset Christus, unde arguitur: </span><span class="fk">Nisi signa et prodigia. </span><span class="ft"> Propter salutem filii credidit ipse et domus ejus tota.</span></p>
  </aside>

  <aside id="FN121">
    <p class="f"><a class="notebackref" href="#JN4_48"><span class="notemark">†</span> 4:48</a> <span class="fk">Nisi signa. </span><span class="ft"> In hoc redarguitur de incredulitate, quod non ubique credebat eum esse, et per hujus duritiam significatur duritia Judæorum, qui nec visis miraculis credunt. Vere econtra per Samariam signatur fides gentium, quæ solo verbo credidit, hoc autem, quantum ad allegoriam, a primo Christi adventu usque post regnum Antichristi in perfidis Judæis durabit. </span><span class="fk">Et prodigia. </span><span class="ft"> Prodigium quasi porro dictum, quasi quod aliquid significat. Vel, prodigium quasi procul a digito, quia præfigurat aliquod remotum et futurum.</span></p>
  </aside>

  <aside id="FN122">
    <p class="f"><a class="notebackref" href="#JN4_49"><span class="notemark">‡</span> 4:49</a> <span class="fk">Descende. </span><span class="ft"> Quasi aliter non posset sanare, nisi præsens esset. Unde Dominus indicans se non deesse ubi invitatur, solo jussu sanat, unde: </span><span class="fk">Vade, filius tuus. </span><span class="ft"> Ad filium reguli non vadit, ne divitias honorare videatur, ad servum centurionis ire promittit qui naturam hominis non despicit: in quo superbiam destruit quæ in hominibus non pensat naturam, sed quæ extra patent. </span><span class="fk">Credidit ipse. </span><span class="ft"> Non alii cives, in quo paucitas fidei Judæorum signatur, quamvis signa viderint, unde infert: </span><span class="fk">Hoc iterum secundum signum fecit Jesus. </span><span class="ft"> Sicut supra multitudo gentium solo verbo convertendarum in Samaritanis signabatur.</span></p>
  </aside>

  <aside id="FN123">
    <p class="f"><a class="notebackref" href="#JN4_54"><span class="notemark">§</span> 4:54</a> <span class="fk">Hoc iterum secundum signum fecit </span><span class="fk">Jesus cum venisset a Judæa in Galilæam. </span><span class="ft"> De omnibus miraculis quæ fecit Jesus in anno ante mortem Joannis, non facit Joannes mentionem nisi de istis, et de disputatione Christi cum Judæis, quæ supra ponitur. Cæteri enim Evangelistæ quæ hic reticet, dixerunt plane.</span></p>
  </aside>

  <aside id="FN124">
    <p class="f"><a class="notebackref" href="#JN5_4"><span class="notemark">*</span> 5:4</a> <span class="fk">Angelus autem. </span><span class="ft"> Ecce duo miracula: unum invisibiliter per angelum in piscina, alterum visibiliter a Domino. In utroque unus sanatus, ut unitas commendetur. Alioquin nec in potestate ideo magnum et in benignitate parum fuit, unum de tot sanari ab eo qui omnes uno poterat erigere verbo. Sed in his corporalibus plus intendit æternam salutem animarum.</span></p>
  </aside>

  <aside id="FN125">
    <p class="f"><a class="notebackref" href="#JN5_5"><span class="notemark">†</span> 5:5</a> <span class="fk">Triginta et octo. </span><span class="ft"> Id est duobus minus quadraginta, qui numerus constat ex quater decem, et significat perfectionem operum, in decem præceptis legis et quatuor Evangeliis, a quo duo minus habet qui charitate Dei et proximi caret.</span></p>
  </aside>

  <aside id="FN126">
    <p class="f"><a class="notebackref" href="#JN5_6"><span class="notemark">‡</span> 5:6</a> <span class="fk">Vis sanus fieri. </span><span class="ft"> Non nescit quid velit, sed accendit ad amorem sanitatis, de qua jam desperabat, unde jam conquerebatur, quod non haberet qui eum mitteret in aquam.</span></p>
  </aside>

  <aside id="FN127">
    <p class="f"><a class="notebackref" href="#JN5_8"><span class="notemark">§</span> 5:8</a> <span class="fk">Tolle grabatum tuum. </span><span class="ft"> Dilige proximum infirma ejus tolerando, qui te infirmum patienter tulit, et non solum ætate de tua erectione, sed etiam de proximorum sollicitus esto salute. Ecce angelus magni consilii latens in carne, turbata aqua Judæorum sanum fecit unum.</span></p>
  </aside>

  <aside id="FN128">
    <p class="f"><a class="notebackref" href="#JN5_9"><span class="notemark">**</span> 5:9</a> <span class="fk">Et ambulabat. </span><span class="ft"> Diligendo Deum festina usque ad visionem ejus, nec fratrem propter amorem ejus ad quem pergis deserens, nec propter fratrem ab illo quærendo cessans.</span></p>
  </aside>

  <aside id="FN129">
    <p class="f"><a class="notebackref" href="#JN5_10"><span class="notemark">††</span> 5:10</a> <span class="fk">Dicebant ergo. </span><span class="ft"> Judæi observatores litteræ nescientes gratiam qua lex impletur, quæ ab omni servili opere, id est a peccato cessare jubet, unde hic dicitur: </span><span class="fk">Tolle grabatum, </span><span class="ft"> etc. </span><span class="fk">Non licet. </span><span class="ft"> Non calumniantur de salute qui in sabbato curant animalia, sed de lecti portatione.</span></p>
  </aside>

  <aside id="FN130">
    <p class="f"><a class="notebackref" href="#JN5_11"><span class="notemark">‡‡</span> 5:11</a> <span class="fk">Respondit eis. </span><span class="ft"> Non cedit objicientibus, sed sanatoris mandatis obediens, auctoritatem sanationis suæ objicit calumniantibus.</span></p>
  </aside>

  <aside id="FN131">
    <p class="f"><a class="notebackref" href="#JN5_13"><span class="notemark">§§</span> 5:13</a> <span class="fk">Nesciebat quis esset. </span><span class="ft"> In turba positus non agnovit Jesum, sed post in templo. In quo docemur, ut quisquis vult ad visionem Dei pervenire, fugiat turbam suorum affectuum et nequitiam hominum, et adeat templum internæ orationis.</span></p>
  </aside>

  <aside id="FN132">
    <p class="f"><a class="notebackref" href="#JN5_14"><span class="notemark">***</span> 5:14</a> <span class="fk">In templo. </span><span class="ft"> Non in turba, sed in templo, quia si gratiam conditoris cognoscere volumus, oportet ut conventicula fugiamus, et templum efficiamur. </span><span class="fk">Noli peccare. </span><span class="ft"> Innuit quod propter peccata languebat, sed ipse Jesus illum sicut exterius, ita intus sanavit, unde præmonet ne iterum peccando gravius judicetur.</span></p>
  </aside>

  <aside id="FN133">
    <p class="f"><a class="notebackref" href="#JN5_16"><span class="notemark">†††</span> 5:16</a> <span class="fk">Quia hæc faciebat in sabbato. </span><span class="ft"> Quasi solutor legis agens contra Deum qui requievit in sabbato, sex diebus primo operatus. Contra quod ait Jesus: Non sex diebus tantum ut putatis operatus est Deus, sed usque modo operatur, quia qui sex diebus condidit nova, a quibus requievit die septimo, postea operatur usque in finem gubernando, sustentando, renovando, propagando, ut permaneant condita. Et cum semper operatur Deus, constat sacramentum esse quod de requie sabbati legitur.</span></p>
  </aside>

  <aside id="FN134">
    <p class="f"><a class="notebackref" href="#JN5_17"><span class="notemark">‡‡‡</span> 5:17</a> <span class="fk">Jesus autem respondit. </span><span class="ft"> Quasi dicat cæci in lege cur mihi invidetis, si hominem in sabbato sano, qui Deus cum Patre semper operor.</span></p>
  </aside>

  <aside id="FN135">
    <p class="f"><a class="notebackref" href="#JN5_18"><span class="notemark">§§§</span> 5:18</a> <span class="fk">Respondit itaque Jesus. </span><span class="ft"> Quia commoti sunt de audita æqualitate ejus quem putant hominem purum cum Deo Patre, subdit se esse Filium æqualem Patri, ejusdem voluntatis, ejusdem potestatis, ejusdem operationis. In his autem disserendis hoc genere loquendi utitur, quo mentes parvulorum possit excitare, et si non implere, et quo mentes adultorum exerceantur et pascantur. Dicit enim de deitate Filii. Non potest a se facere, nisi quod videt Patrem facere, et demonstrat ei Pater, quæ omnia non secundum litteram ut in hominibus fieret accipienda sunt, sed mystice. Ille autem hæc secreta dicit, ut conturbentur, vel ut forte turbati medicum quærant. Propter nos etiam ut nobis scriberentur, quæ non bene intellecta in errorem, bene intellecta in veritatem ducerent.</span></p>
  </aside>

  <aside id="FN136">
    <p class="f"><a class="notebackref" href="#JN5_19"><span class="notemark">*</span> 5:19</a> <span class="fk">Amen, amen dico vobis. </span><span class="ft"> Agit hic de identitate sua cum Patre, et minoritate sua secundum hominem, et quid in his faciat, scilicet utramque resurrectionem, corporis scilicet et animæ. </span><span class="fk">Non potest filius. </span><span class="ft"> Ita sum æqualis Patri, ut non ipse a me, sed ego sim ab eo. Non facit a se, nec potest a se, qui non est a se, sed ab eo facit et potest a quo est. </span><span class="fk">Hæc et Filius. </span><span class="ft"> Videtur corpus omne facere quod animus, sed non similiter, cum animus imperet corpori; Pater vero et Filius eadem et similiter operantur, quia una natura, una substantia Patris et Filii, et una voluntas, et una potestas, et una operatio.</span></p>
  </aside>

  <aside id="FN137">
    <p class="f"><a class="notebackref" href="#JN5_20"><span class="notemark">†</span> 5:20</a> <span class="fk">Omnia demonstrat. </span><span class="ft"> Demonstrare Patrem Filio est cuncta operari per Filium, ut æque habeantur in fide nostra, Pater et Filius. Et ne aliquo modo minus sentiatur de Filio, addit: </span><span class="fk">Et majora his demonstrabit ei, </span><span class="ft"> hoc est, per eum majora faciet. Quæ? </span><span class="fk">Sicut enim Pater suscitat mortuos et vivificat. </span><span class="ft"> Majus est suscitare mortuos quam languidum sanare, unde agebatur. </span><span class="fk">Majora his. </span><span class="ft"> Suscitat Pater animas per Filium, ut animæ vivant ex substantia Patris et Filii, et ei Filio homini facto in tempore demonstrabit majora, id est resurrectionem corporum, ut miremini eam fieri per Filium.</span></p>
  </aside>

  <aside id="FN138">
    <p class="f"><a class="notebackref" href="#JN5_21"><span class="notemark">‡</span> 5:21</a> <span class="fk">Sicut enim Pater suscitat. </span><span class="ft"> Incipit ostendere quod Filius secundum quod æqualis est Patri, faciat, scilicet animas a morte resuscitat. Et est prima resurrectio a vitiis. In sequenti vero ostendit etiam resurrectionem mortuorum corporum secundum quod Filius hominis est et potestatem dedit ei, id est Filio. </span><span class="fk">Sic et Filius. </span><span class="ft"> AUG. Quia Pater et Filius sunt eadem vita. Judicat autem et suscitat corpora, etc., usque ad hæc causa redditur, </span><span class="fk">quia Filius hominis est. </span></p>
  </aside>

  <aside id="FN139">
    <p class="f"><a class="notebackref" href="#JN5_23"><span class="notemark">§</span> 5:23</a> <span class="fk">Ut omnes honorificent. </span><span class="ft"> Honorat Deum qui commendat Creatorem, omnipotentem, æternum. Honorat Patrem, qui credit eum habere Filium æqualem sibi. Honorat Filium, qui credit eum esse æqualem Patri. </span><span class="fk">Qui non honorificat. </span><span class="ft"> AUG. Si enim minor crederetur Filius, Pater inhonoraretur, quod vel invidus nollet eum genuisse æqualem, vel infirmus non posset, et sic non esse Deus convinceretur, quia impotens.</span></p>
  </aside>

  <aside id="FN140">
    <p class="f"><a class="notebackref" href="#JN5_24"><span class="notemark">**</span> 5:24</a> <span class="fk">Quia qui, </span><span class="ft"> etc. Quia æqualis sum Patri et uno honore cum eo honorandus, ergo qui audit verbum meum, id est, qui credit me Filium, et credit eum Patrem, habet vitam æternam, quia hæc est vita æterna, ut post dicet, ut cognoscant te quem misi Jesum Christum esse unum verum Deum. </span><span class="fk">Audit et credit. </span><span class="ft"> Cur ait: Audit verbum meum et credit, non mihi, sed ei qui me misit: quia verbum ejus est in me, imo ego sum verbum ejus. Qui ergo ei credit, credit verbo ejus, id est mihi. </span><span class="fk">Sed transiit. </span><span class="ft"> Hic a morte infidelitatis ad vitam fidei et justitiæ, post a corruptione ad æternitatem. De prima autem resurrectione apertius subdit: </span><span class="fk">Amen, amen dico vobis, quia venit hora et nunc est, </span><span class="ft"> etc.</span></p>
  </aside>

  <aside id="FN141">
    <p class="f"><a class="notebackref" href="#JN5_25"><span class="notemark">††</span> 5:25</a> <span class="fk">Quia venit. </span><span class="ft"> Dixi quia Filius suscitat et vivificat, quod verum est, quia venit hora, etc., et ostensio Patris sui, hic enim de suscitatione animæ a peccatis agitur. </span><span class="fk">Vocem Filii. </span><span class="ft"> Hoc solum justis convenit, qui sic audiunt de incarnatione ejus, ut credant quia Filius Dei est. </span><span class="fk">Sicut enim Pater. </span><span class="ft"> AUG. Vita quæ est ipse Pater et Filius pertinet ad animam, non ad corpus, etc., usque ad vita et ipsa est vita corporis. </span><span class="fk">In semetipso. </span><span class="ft"> Non aliunde, sed ipse est vita, sic et Filius in semetipso est vita. Sed differunt, quia Pater est vita non nascendo, Filius est vita ex Patre nascendo, unde ait: Dedit, non quod aliquando Filius fuerit sine vita, sed nascitur ex eo vita, dedit ergo, id est, vita genuit vitam.</span></p>
  </aside>

  <aside id="FN142">
    <p class="f"><a class="notebackref" href="#JN5_27"><span class="notemark">‡‡</span> 5:27</a> <span class="fk">Et potestatem. </span><span class="ft"> Postquam dixit de resurrectione animæ, subdit de resurrectione carnis. Et potestatem quam habet Filius cum Patre in occulto, dedit Pater ei, quia Filius hominis est, in qua forma judicans bonis et malis videbitur. Visio enim formæ Dei solis mundis corde promittitur, unde: </span><span class="fk">Beati mundo corde, quoniam ipsi Deum videbunt</span><span class="ft"> Matth. 5.. AUG. Christus in eo quod est Filius Dei, etc., usque ad per verbum factum in carne Filium hominis fit corporum resurrectio.</span></p>
  </aside>

  <aside id="FN143">
    <p class="f"><a class="notebackref" href="#JN5_28"><span class="notemark">§§</span> 5:28</a> <span class="fk">Quia veniet hora. </span><span class="ft"> Sicut supra auctor de resurrectione mentis in vitam æternam, ita etiam hic est auctor de resurrectione carnis, aliter nemo crederet.</span></p>
  </aside>

  <aside id="FN144">
    <p class="f"><a class="notebackref" href="#JN5_30"><span class="notemark">***</span> 5:30</a> <span class="fk">Non possum ego a meipso facere. </span><span class="ft"> Dedit mihi potestatem judicii, non tamen possum a me, id est, qui non est a se, non facit a se, et ita qui culpat eum de opere sabbati, culpat Patrem. </span><span class="fk">Sicut autem. </span><span class="ft"> Audio per unitatem substantiæ, id est, scio quia non est aliud audire, quam scire vel esse. Vel, ego Filius hominis nihil a me possum, sed sicut audio a Deo judico, et hoc judicium meum de quibuscunque est justum, ideo quia non quæro voluntatem meam, id est hominis, sed Patris, quæ est de salute hominum, qui ad hoc me misit, id est, incarnari fecit. </span><span class="fk">Non quæro. </span><span class="ft"> Loquitur nunc secundum quod æqualis est Patri, ut probetur in eo vera deitas, nunc secundum quod minor, ut probetur vera humanitas.</span></p>
  </aside>

  <aside id="FN145">
    <p class="f"><a class="notebackref" href="#JN5_31"><span class="notemark">†††</span> 5:31</a> <span class="fk">Si ego testimonium. </span><span class="ft">Dico de identitate essentiæ suæ cum Patre, ex qua vivunt non corpora quæ non sentiunt, sed animæ rationales mediæ inter Deum et corpora: dicto etiam de minoritate humanitatis, in qua scilicet moritur, resurgit, suscitat corpora et judicat: supponit de testimoniis suis quæ non indiget habere ab homine, quia habet ab operibus quæ Pater dedit et ab ipso Patre. Habet tamen et ab hominibus, sed ut a lucernis, id est a Joanne et a Moyse, qui si non possunt conjungere animas Deo, possunt tamen confutare inimicos.</span></p>
  </aside>

  <aside id="FN146">
    <p class="f"><a class="notebackref" href="#JN5_34"><span class="notemark">‡‡‡</span> 5:34</a> <span class="fk">Sed hæc. </span><span class="ft"> Sed tamen testimonium Joannis induco, ut per Joannem vos homines ad veritatem ipsam ducamini, et credentes salvi sitis.</span></p>
  </aside>

  <aside id="FN147">
    <p class="f"><a class="notebackref" href="#JN5_35"><span class="notemark">§§§</span> 5:35</a> <span class="fk">Ille erat, </span><span class="ft"> etc. Qui me exterius oculis hominum visibilem exhibuit, interius corda hominum ad me cognoscendum accendit. Etiam omnes prophetæ et apostoli sunt lucernæ: Christus verum lumen, </span><span class="fk">quod illuminat omnem hominem venientem in hunc mundum. </span></p>
  </aside>

  <aside id="FN148">
    <p class="f"><a class="notebackref" href="#JN5_37"><span class="notemark">*</span> 5:37</a> <span class="fk">Neque vocem. </span><span class="ft"> Et si in Sina vocem ejus audisse et speciem vidisse putetis.</span></p>
  </aside>

  <aside id="FN149">
    <p class="f"><a class="notebackref" href="#JN5_41"><span class="notemark">†</span> 5:41</a> <span class="fk">Claritatem. </span><span class="ft"> Nec ideo hoc loquor, ut quæram gloriam meam, sed vobis errantibus condoleo, qui non habetis dilectionem Dei, et ad viam veritatis reducere volo.</span></p>
  </aside>

  <aside id="FN150">
    <p class="f"><a class="notebackref" href="#JN5_42"><span class="notemark">‡</span> 5:42</a> <span class="fk">Quia dilectionem. </span><span class="ft"> Dilectio Dei non est in vobis, quia me non accipitis, id est non creditis, quia veni ut per me Pater glorificetur.</span></p>
  </aside>

  <aside id="FN151">
    <p class="f"><a class="notebackref" href="#JN5_43"><span class="notemark">§</span> 5:43</a> <span class="fk">Si alius. </span><span class="ft"> Antichristus, qui propriam gloriam quærit non Dei, id est in nomine suo veniet, hoc est quod Apostolus ait, ut credant mendacio, qui non crediderunt veritati.</span></p>
  </aside>

  <aside id="FN152">
    <p class="f"><a class="notebackref" href="#JN6_1"><span class="notemark">*</span> 6:1</a> <span class="fk">Trans mare. </span><span class="ft"> Tiberiadis et Capharnaum in eodem littore ex parte nostra, ultra in alio littore opposito, locus est ubi miraculum istud factum est. Nec proprie vocatur mare, sed quædam magna Jordanis refluxio.</span></p>
  </aside>

  <aside id="FN153">
    <p class="f"><a class="notebackref" href="#JN6_2"><span class="notemark">†</span> 6:2</a> <span class="fk">Et sequebatur. </span><span class="ft"> Viso hoc miraculo, gentium magna turba sequitur, quia sicut eos quos a corporis infirmitate sanabat, intus spiritus reintegrabat, sic ipsos a morbo incredulitatis sanabat.</span></p>
  </aside>

  <aside id="FN154">
    <p class="f"><a class="notebackref" href="#JN6_5"><span class="notemark">‡</span> 6:5</a> <span class="fk">Cum sublevasset. </span><span class="ft"> Exemplo suo nos admonet levare oculos cordis nostri, ut si forte eo ducente ad altitudinem actionis et scientiæ ascendere permittamur, turba sequentium carnalium cogitationum nos non perturbet, nec ab altitudine contemplationis dejiciat, sed eam spiritualibus escis, quantum capere possit, pascere curemus.</span></p>
  </aside>

  <aside id="FN155">
    <p class="f"><a class="notebackref" href="#JN6_7"><span class="notemark">§</span> 6:7</a> <span class="fk">Ducentorum. </span><span class="ft"> Centenarius duplicatus significat perfectionem bonæ actionis et rationalis scientiæ, quæ erudiendis in fide non sufficiunt, nisi eis altitudo theologiæ addatur, quæ animas per bonam operationem purgatas, et per scientiam rerum creatarum illuminatas, ad consummatam spiritualium refectionum plenitudinem perducit.</span></p>
  </aside>

  <aside id="FN156">
    <p class="f"><a class="notebackref" href="#JN6_9"><span class="notemark">**</span> 6:9</a> <span class="fk">Est puer unus. </span><span class="ft"> Hic puer est Moyses legislator, cujus lex neminem ad perfectum perduxit. Unus, quia vanitatem Ecclesiæ futuram præfigurabat. Hic, id est, in Veteri Testamento quod quamvis Novo clarescente jam vilescit, adhuc tamen omnino non recessit. </span><span class="fk">Sed hæc, </span><span class="ft"> etc. Quasi dicat: Legis littera, vel corporei sensus quid prosunt ad multitudinem in te creditorum, qui spiritualia alimenta sunt petituri, quæ omnem litteram omnemque corporeum sensum superant?</span></p>
  </aside>

  <aside id="FN157">
    <p class="f"><a class="notebackref" href="#JN6_10"><span class="notemark">††</span> 6:10</a> <span class="fk">Facite homines. </span><span class="ft"> Magister veritatis prius in simplicitate litteræ quasi in infimis locis, et in simplicitate visibilis creaturæ auditores erudivit, ut sic in altitudinem contemplationis erigantur.</span></p>
  </aside>

  <aside id="FN158">
    <p class="f"><a class="notebackref" href="#JN6_14"><span class="notemark">‡‡</span> 6:14</a> <span class="fk">Illi ergo homines cum vidissent quod, </span><span class="ft"> etc. Illi nondum plena fide proficiebant, quare hunc Deum dicere nesciebant. Nos certiores illis dicimus: Hic est Verbum, sine quo non est propheta vel angelus.</span></p>
  </aside>

  <aside id="FN159">
    <p class="f"><a class="notebackref" href="#JN6_15"><span class="notemark">§§</span> 6:15</a> <span class="fk">Jesus ergo. </span><span class="ft"> Qui volunt rapere et regem facere significant discipulos et alios credentes, qui volunt prævenire tempus regni ejus, putantes eum sic venisse, ut jam regnaret. Sed hoc tempore colligitur regnum, quod in fine erit manifestum, cum dicet: </span><span class="fk">Percipite regnum quod vobis paratum est. </span><span class="ft"> Fugit ergo non timens teneri, qui postea eisdem colloquitur, sed signare volens quod altitudo ejus non potest intelligi. Fugit in montem, id est ascendit cœlos, solus sacerdos interpellans pro populo foris constituto, qui interim jactatur fluctibus, unde subdit: </span><span class="fk">Ut autem sero factum est. </span><span class="ft"> Sero mundi est post ascensionem Christi in quo discipuli descendunt ad labores mundi, et regunt navem, id est Ecclesiam.</span></p>
  </aside>

  <aside id="FN160">
    <p class="f"><a class="notebackref" href="#JN6_19"><span class="notemark">***</span> 6:19</a> <span class="fk">Timuerunt. </span><span class="ft"> Quod discipuli qui omnium in Ecclesia futurorum figuram gerebant, viso Domino super fluctum maris ad se venientem timuerunt, et ut alius evangelista apertius dicit, phantasma crediderunt eum, mysterio non vacat, quia adhuc hodie multi in Ecclesia, cum audiunt sibi persuaderi ut præsentia bona et caduca pro æternis quæcunque habendis dimittant, timent et se deceptos credunt, quibus Dominus ait: </span><span class="fk">Nolite timere, ego sum. </span></p>
  </aside>

  <aside id="FN161">
    <p class="f"><a class="notebackref" href="#JN6_22"><span class="notemark">†††</span> 6:22</a> <span class="fk">Altera die. </span><span class="ft"> Insinuatum est turbæ hoc miraculum, quod super aquas Jesus ambulasset, quia non fuerit ibi nisi navis una, et in eam non intravit Jesus cum discipulis, unde ergo factus esset transitus, nisi super aquas ambulasset?</span></p>
  </aside>

  <aside id="FN162">
    <p class="f"><a class="notebackref" href="#JN6_25"><span class="notemark">‡‡‡</span> 6:25</a> <span class="fk">Et cum invenissent. </span><span class="ft"> Ecce præsens est eis quos fugerat, ne eum regem facerent. Cur ergo fugerat, nisi pro prædicto sacramento? Iterum præsens loquitur eis, ut quorum satiavit ventres, eorum satiet et mentes, dicens: </span><span class="fk">Amen, amen dico vobis, </span><span class="ft"> docens eos quos doctores instituit, fugere laudem et terrenum imperium, sed tamen insistere prædicationi.</span></p>
  </aside>

  <aside id="FN163">
    <p class="f"><a class="notebackref" href="#JN6_26"><span class="notemark">§§§</span> 6:26</a> <span class="fk">Amen, amen dico vobis. </span><span class="ft"> Postquam de divinitate sua qua idem est cum Patre tractavit, et eodem honore honorandus, et de humanitate sua qua de morte liberat et suscitat grandi honore dignus, vult tractare de cibo vitæ, id est verbo Dei. Et hæc continuatio quantum ad sententiam. Ad litteram vero sic: Vos quæritis me, non propter me, sed propter panes qui pereunt. Ergo operamini, id est, quærite me propter me, non propter aliud. Ipse est enim cibus ille qui permanet in vitam æternam, ut post aperte dicet. Similiter quotidie quærunt multi Jesum, non propter Jesum, sed ut bene sit eis in tempore.</span></p>
  </aside>

  <aside id="FN164">
    <p class="f"><a class="notebackref" href="#JN6_27"><span class="notemark">*</span> 6:27</a> <span class="fk">Signavit Deus. </span><span class="ft"> Quasi proprio signo a cæteris discrevit, quia qui est Filius hominis, est et Filius Dei et ideo me nolite contemnere Filium hominis, sed petite a me cibum spiritualem.</span></p>
  </aside>

  <aside id="FN165">
    <p class="f"><a class="notebackref" href="#JN6_29"><span class="notemark">†</span> 6:29</a> <span class="fk">Hoc est opus Dei. </span><span class="ft"> Fides per dilectionem operans, est opus, quia si desit facultas, non quæritur nisi voluntas. Merito etiam fides quæ per dilectionem operatur, opus dicitur, quæ est initium et finis totius boni.</span></p>
  </aside>

  <aside id="FN166">
    <p class="f"><a class="notebackref" href="#JN6_32"><span class="notemark">‡</span> 6:32</a> <span class="fk">Dixit ergo. </span><span class="ft"> Quod præferebant opus Moysi suo operi, ostendit illud esse minus, quia non fuit panis de cœlo, sed tantum figura illius et suum majus, qui est panis de cœlo qui dat vitam, et hic est cibus quem supra dixit permanere in vitam æternam.</span></p>
  </aside>

  <aside id="FN167">
    <p class="f"><a class="notebackref" href="#JN6_33"><span class="notemark">§</span> 6:33</a> <span class="fk">Panis enim verus. </span><span class="ft"> Angeli purum verbum solidum cibum comedunt: nos vero verbum, sed in lac versum, quia si non possumus comedere, possumus sugere. Nisi enim incarnaretur, a nobis non cognosceretur, a nobis non gustaretur.</span></p>
  </aside>

  <aside id="FN168">
    <p class="f"><a class="notebackref" href="#JN6_34"><span class="notemark">**</span> 6:34</a> <span class="fk">Domine, semper, </span><span class="ft"> etc. Sicut mulier Samaritana audiens: </span><span class="fk">Qui biberit de hac aqua, non sitiet in æternum, </span><span class="ft"> secundum corpus accepit, et tamen labore et indigentia carere volens, dixit: </span><span class="fk">Da mihi </span><span class="fk">hanc aquam, </span><span class="ft"> sic isti quærunt panem qui eos reficiat, et nunquam deficiat, propter quod eum regem facere voluerunt. Sed Jesus ad se revocat, et quem panem dixit evidentius aperit, </span><span class="fk">Ego sum panis vitæ. </span><span class="ft"> Potero dare vitam, quia sum panis vivificans, igne Spiritus sancti in clibano uteri virginalis coctus et formatus, et mundo ad pellendum famem ignorantiæ Dei donatus.</span></p>
  </aside>

  <aside id="FN169">
    <p class="f"><a class="notebackref" href="#JN6_36"><span class="notemark">††</span> 6:36</a> <span class="fk">Sed dixi vobis. </span><span class="ft"> Quasi dicat: Non dixi de hoc pane, qui sciam vos esse satiandos, sed ad improperium vestræ infidelitatis, quia videtis et non creditis.</span></p>
  </aside>

  <aside id="FN170">
    <p class="f"><a class="notebackref" href="#JN6_37"><span class="notemark">‡‡</span> 6:37</a> <span class="fk">Omne quod dat mihi Pater, </span><span class="ft"> etc. Id est, quæcunque Pater trahit ad me, Pater dat Filio. Pater trahit ad Filium illos qui ideo credunt in Filium, quia credunt eum Patrem habere Deum. </span><span class="fk">Veniet. </span><span class="ft"> Mihi unitur humilis humili, et ideo non foras ejicitur, quod est tantum superbi, qui nihil habet in bono interiori, neque hic neque in futuro.</span></p>
  </aside>

  <aside id="FN171">
    <p class="f"><a class="notebackref" href="#JN6_39"><span class="notemark">§§</span> 6:39</a> <span class="fk">Hæc est enim voluntas ejus qui misit me Patris, </span><span class="ft"> etc. Non est voluntas Dei ut pereat unus de pusillis, de tumentibus perit, de pusillis nihil. </span><span class="fk">Non perdam, </span><span class="ft"> etc. Id est, quia videt me et credit in me, qui sum vita sicut et Pater, et ideo modo habet vitam quæ non est ei sola, sed et resuscitabo eum.</span></p>
  </aside>

  <aside id="FN172">
    <p class="f"><a class="notebackref" href="#JN6_40"><span class="notemark">***</span> 6:40</a> <span class="fk">Ut omnis, </span><span class="ft"> etc. Supra dicebat: </span><span class="fk">Qui audit verbum meum et credit ei qui me misit; </span><span class="ft"> hic dicitur: </span><span class="fk">Qui videt Filium et credit in eum. </span><span class="ft"> Non dicit: Qui credit in Patrem, quia hoc est credere in Filium quod et in Patrem, quia sicut Pater habet vitam in semetipso, sic et Filius habet vitam in semetipso.</span></p>
  </aside>

  <aside id="FN173">
    <p class="f"><a class="notebackref" href="#JN6_41"><span class="notemark">†††</span> 6:41</a> <span class="fk">Murmurabant. </span><span class="ft"> Nescientes hunc panem, nec Patrem ejus cœlestem, quia inflati de sua justitia in qua de viribus suis præsumunt, justitiam Dei quæ de cœlo venit, non esuriunt.</span></p>
  </aside>

  <aside id="FN174">
    <p class="f"><a class="notebackref" href="#JN6_43"><span class="notemark">‡‡‡</span> 6:43</a> <span class="fk">Nolite murmurare. </span><span class="ft"> Quasi non sim panis qui de cœlo descendi, quia vere sum, sed nemo potest venire ad me nisi a Patre tractus, et ideo vos non creditis me esse Patrem, quia non estis tracti a Patre.</span></p>
  </aside>

  <aside id="FN175">
    <p class="f"><a class="notebackref" href="#JN6_44"><span class="notemark">§§§</span> 6:44</a> <span class="fk">Nisi Pater. </span><span class="ft"> AUG. Illum Pater trahit ad Filium, qui ideo credit in Filium, quia cogitat, etc., usque ad in quo commendatur magna gratia. </span><span class="fk">Et ego resuscitabo, </span><span class="ft"> etc. Ego æqualis Patri faciam eum videre quod credit, manducare quod esurit, habere quod amavit et desideravit, quod non potest esse in præsenti, ubi tantum trahitur.</span></p>
  </aside>

  <aside id="FN176">
    <p class="f"><a class="notebackref" href="#JN6_45"><span class="notemark">*</span> 6:45</a> <span class="fk">Est scriptum. </span><span class="ft"> Vere nemo venit ad me nisi Pater docuerit, quia ita testantur prophetiæ. Omnes homines regni illius, id est Christianæ fidei, </span><span class="fk">erunt docibiles Dei, </span><span class="ft"> quia etsi homines foris loquuntur, tamen Deus solus intus sensum aperit, intus instruit veritatis cognitione et amore, ita quicunque audit et discit a Patre, venit ad me. </span><span class="fk">In prophetis. </span><span class="ft"> Prophetis, dicit pluraliter, quia omnes prophetæ uno et eodem spiritu repleti, licet diversa prophetarant, tamen ad idem tendebant.</span></p>
  </aside>

  <aside id="FN177">
    <p class="f"><a class="notebackref" href="#JN6_46"><span class="notemark">†</span> 6:46</a> <span class="fk">Non quia Patrem, </span><span class="ft"> etc. Id est ego novi Patrem, quia ab illo sum, et ideo credite, quia qui credit in me habet vitam æternam. Potuit dicere, habet me, sed revelat quod ipse sit vita æterna, quia verbum est vita hominum quod et carni suæ quam susceperat, cui intervenit mors ut mortem tolleret, dat vitam in resurrectione, et aliis credentibus in se.</span></p>
  </aside>

  <aside id="FN178">
    <p class="f"><a class="notebackref" href="#JN6_48"><span class="notemark">‡</span> 6:48</a> <span class="fk">Ego sum panis vitæ. Patres vestri, </span><span class="ft"> etc. Manna de quo superbitis, patribus murmuratoribus quorum estis filii, murmurando non fuit panis vitæ, quia non intellexerunt in eo spiritualem cibum, sic et vos qui me auditis, non spiritualiter intelligitis. Vixit autem Moyses et alii electi de manna, quia spiritualiter manducaverunt. Sic et qui modo verba mea spiritualiter accipiunt. </span><span class="fk">Ego sum panis vitæ. </span><span class="ft"> Ecce sacramentum verbis tegit, ut Judæi et etiam aliqui discipuli non credentes verbis illius magis scandalizentur, et humiles apostoli humiliter credentes probentur; unde Petrus: </span><span class="fk">Verba vitæ æternæ habes. </span></p>
  </aside>

  <aside id="FN179">
    <p class="f"><a class="notebackref" href="#JN6_52"><span class="notemark">§</span> 6:52</a> <span class="fk">Et panis, </span><span class="ft"> etc. Quomodo sit panis determinat non solum secundum verbum quo vivunt omnia, sed etiam secundum carnem assumptam pro mundi vita. Humana enim caro quæ erat peccato obnoxia, et ideo mortua, carni ejus mundæ unita, incorporata, unum cum illo effecta, vivit de spiritu ejus, sicut vivit corpus de suo spiritu: qui vero non est de corpore Christi, non vivit de spiritu Christi. Quia autem Judæi non erant hujus unitatis, litigabant, nec talibus exponitur quomodo Dominus carnem suam det ad manducandum, sed audivit, unde magis moveantur.</span></p>
  </aside>

  <aside id="FN180">
    <p class="f"><a class="notebackref" href="#JN6_54"><span class="notemark">**</span> 6:54</a> <span class="fk">Nisi manducaveritis carnem, </span><span class="ft"> etc. AUG. Hunc cibum et potum societatem vult intelligere, etc., usque ad ut ex multis granis unus panis sit, et ex multis acinis vinum confluit.</span></p>
  </aside>

  <aside id="FN181">
    <p class="f"><a class="notebackref" href="#JN6_55"><span class="notemark">††</span> 6:55</a> <span class="fk">Qui manducat. </span><span class="ft"> Exponunt quidam sancti de comestione altaris, et bene dicunt, sed quærunt quomodo fiat in vitam æternam, cum quidam ad mortem, ut dicit Apostolus. Si quis comedit in altari cum hac comestione de qua agit hic, scilicet cum fide operante et dilectione, hic comedit in vitam æternam. Si quis vero aliter, in mortem.</span></p>
  </aside>

  <aside id="FN182">
    <p class="f"><a class="notebackref" href="#JN6_56"><span class="notemark">‡‡</span> 6:56</a> <span class="fk">Caro enim. </span><span class="ft"> Vere vivet anima et corpus ex hoc cibo, quia </span><span class="fk">caro mea vere est cibus. </span><span class="ft"> Qui solus facit immortales, ut neque esurient neque sitient, alius cibus hoc non præstat, etiam si in eo hoc appetatur.</span></p>
  </aside>

  <aside id="FN183">
    <p class="f"><a class="notebackref" href="#JN6_57"><span class="notemark">§§</span> 6:57</a> <span class="fk">Qui manducat. </span><span class="ft"> Jam exponit quomodo fiat quod dixit, et quid sit manducare carnem, et bibere sanguinem, hoc est manere in Christo, et Christum habere in se manentem. Qui vero non manet in Christo, et in quo non manet Christus, non manducat spiritualiter, et sic sacramentum sibi sumit in judicium corporaliter.</span></p>
  </aside>

  <aside id="FN184">
    <p class="f"><a class="notebackref" href="#JN6_58"><span class="notemark">***</span> 6:58</a> <span class="fk">Sicut misit me. </span><span class="ft"> Me æqualem sibi misit, id est, hominem fecit, et inde est ut ad eum referam vitam meam quasi ad majorem. </span><span class="fk">Et ipse vivet. </span><span class="ft"> Ut vivam ex Patre, mea exinanitio facit: ut homo vivat ex me, participatio facit quæ me manducat.</span></p>
  </aside>

  <aside id="FN185">
    <p class="f"><a class="notebackref" href="#JN6_59"><span class="notemark">†††</span> 6:59</a> <span class="fk">Hic est panis. </span><span class="ft"> Et ita constat quod hic est vere panis de cœlo, non manna, quia illud manducantes patres vobis similes mortui sunt in æternum: hunc panem homo qui vitam non habebat manducans, vivet in æternum. Supra dixerat, </span><span class="fk">Ego sum panis qui de cœlo descendi. </span><span class="ft"> Hic dicit: Hic, id est Filius hominis, ad esum cujus carnis invito, est ille </span><span class="fk">panis qui de cœlo descendit: </span><span class="ft"> ergo idem est Filius hominis et Filius Dei.</span></p>
  </aside>

  <aside id="FN186">
    <p class="f"><a class="notebackref" href="#JN6_61"><span class="notemark">‡‡‡</span> 6:61</a> <span class="fk">Multi ergo. </span><span class="ft"> Multi carnaliter sapientes, quasi particulatim carnem qua indutus erat se eis distributurum promitteret, contra naturam esse putant, ut cibum hominum humanam carnem daret. </span><span class="fk">Durus est, </span><span class="ft"> etc. AUG. Sic oportebat dici ut ab hominibus non intelligeretur, sed secretum Dei verbis tegeretur: secretum Dei intentos debet facere, non adversos.</span></p>
  </aside>

  <aside id="FN187">
    <p class="f"><a class="notebackref" href="#JN6_63"><span class="notemark">§§§</span> 6:63</a> <span class="fk">Si ergo, </span><span class="ft"> etc. Suspenditur oratio, Quasi dicat: Tunc intelligetis quod non eodem modo quo putatis erogo corpus, et quod hæc gratia morsibus non consumitur, sed spirituali gratia me illis dando, ipsos in corpus meum converto; hinc plane solvit quod ipsos moverat; putabant enim quod corpus distribueret, ille dicit in cœlum se ascensurum utique integrum. Quid ergo tenendum sit, aperte subdit:</span></p>
  </aside>

  <aside id="FN188">
    <p class="f"><a class="notebackref" href="#JN6_64"><span class="notemark">*</span> 6:64</a> <span class="fk">Spiritus est qui vivificat. </span><span class="ft"> Caro, sicut intelligitis; sicut quæ in macello emitur, sicut alius cibus non prodest, ipsa tamen vas spiritus, qui in ea salutem operatur multum prodest, sicut sola scientia inflat, ipsa tamen non est mala, sed per charitatem ædificat. </span><span class="fk">Verba quæ ego, </span><span class="ft"> etc. Quibus dixi manducandum me esse, manere in me et me in ipso. Ut autem aliquis maneat in Christo ut membrum, et Christus in ipso ut in templo, unitas facit. Unitas autem ex charitate est, charitas autem ex spiritu, ergo spiritus qui vivificat compaginata membra non separat.</span></p>
  </aside>

  <aside id="FN189">
    <p class="f"><a class="notebackref" href="#JN6_65"><span class="notemark">†</span> 6:65</a> <span class="fk">Sed sunt quidam, </span><span class="ft"> etc. Propheta. Nisi credideritis, non intelligetis: per fidem copulamur, per intellectum vivificamur. </span><span class="fk">Et quis traditurus. </span><span class="ft"> Quia Judas inter scandalizatos recedit, sed manet ad insidiandum, quem nec silet, nec aperte ostendit, ut omnes timeant dum unus perit.</span></p>
  </aside>

  <aside id="FN190">
    <p class="f"><a class="notebackref" href="#JN6_66"><span class="notemark">‡</span> 6:66</a> <span class="fk">Quia nemo potest, </span><span class="ft"> etc. Causam quare quidam non credant subdit: Quia non est a Deo datum; fides enim non est hominibus a se, quasi propria, sed a Deo quasi gratia.</span></p>
  </aside>

  <aside id="FN191">
    <p class="f"><a class="notebackref" href="#JN6_67"><span class="notemark">§</span> 6:67</a> <span class="fk">Ex hoc, </span><span class="ft"> etc. Nota esse caute loquendum, sed si tamen ex verbis tuis aliquis scandalizabitur, habet consolationem in eo, ex cujus dicto multi scandalizati sunt, qui hoc fecit ut tibi esset exemplum.</span></p>
  </aside>

  <aside id="FN192">
    <p class="f"><a class="notebackref" href="#JN6_71"><span class="notemark">**</span> 6:71</a> <span class="fk">Nonne ego vos, </span><span class="ft"> etc. Duodecim numerus sacratus est qui permanet, etsi Judas inde perit. Elegit undecim ad permanendum, elegit Judam ut per eum divinæ dispensatio misericordiæ in salutem mundi impleretur, utens malo ad bonum, ut mali utuntur bonis Dei ad malum.</span></p>
  </aside>

  <aside id="FN193">
    <p class="f"><a class="notebackref" href="#JN7_1"><span class="notemark">*</span> 7:1</a> <span class="fk">Post hæc autem. </span><span class="ft"> Dominus in carne manens frequenter in Galilæam ambulabat, ut eum imitari volentes, de vitiis ad virtutes transmigrare discant: quod illa figurabat. Vel ut illius temporis sancti de Judæa ad gentes verbi Dei transitum exspectarent.</span></p>
  </aside>

  <aside id="FN194">
    <p class="f"><a class="notebackref" href="#JN7_2"><span class="notemark">†</span> 7:2</a> <span class="fk">Dies festus. </span><span class="ft"> Non quod unus, sunt enim septem, sed more eorum quotquot sunt, quasi unus dicuntur propter unam festivitatem scenopegia festivitas tabernaculorum, quia mense septimo Judæi habitabant in tabernaculis: in memoriam illorum in quibus patres eorum habitaverunt in deserto.</span></p>
  </aside>

  <aside id="FN195">
    <p class="f"><a class="notebackref" href="#JN7_3"><span class="notemark">‡</span> 7:3</a> <span class="fk">Ut et discipuli. </span><span class="ft"> Opera quæ veri discipuli sciebant, laudibus divinis et non populari favore efferenda.</span></p>
  </aside>

  <aside id="FN196">
    <p class="f"><a class="notebackref" href="#JN7_4"><span class="notemark">§</span> 7:4</a> <span class="fk">Nemo. </span><span class="ft"> Gloriæ ejus consulunt. Quasi: Mira facis, scilicet in abscondito, sed innotescere, ut ab omnibus lauderis.</span></p>
  </aside>

  <aside id="FN197">
    <p class="f"><a class="notebackref" href="#JN7_6"><span class="notemark">**</span> 7:6</a> <span class="fk">Tempus. </span><span class="ft"> Ideo non est nunc tempus meum, sed vestrum, quia non sum amator mundi ut vos, sed accusator, et ideo non audit vos mundus suos falsos testes, qui dicitis bona mala et mala bona.</span></p>
  </aside>

  <aside id="FN198">
    <p class="f"><a class="notebackref" href="#JN7_8"><span class="notemark">††</span> 7:8</a> <span class="fk">Ego enim non ascendo. </span><span class="ft"> AUG. Quidam dicunt hoc ad passionem pertinere, quia non in festivitate scenopegiæ, sed in paschali qua agnus occidi solet, crucem ascendit.</span></p>
  </aside>

  <aside id="FN199">
    <p class="f"><a class="notebackref" href="#JN7_10"><span class="notemark">‡‡</span> 7:10</a> <span class="fk">Non manifeste, </span><span class="ft"> etc. Typice: Christus occultus ascendit in festivitatem, quia in omnibus illis figuralibus latuit qui modo est manifestus nobis. Et quod latuit, exemplum est vitandi malos: quod palam loquitur et non tenetur ab his qui quærebant, potestatis est.</span></p>
  </aside>

  <aside id="FN200">
    <p class="f"><a class="notebackref" href="#JN7_16"><span class="notemark">§§</span> 7:16</a> <span class="fk">Respondit eis: Mea doctrina, </span><span class="ft"> hominis, </span><span class="fk">non est mea, </span><span class="ft"> sed Dei. Vel quia non est verbum nullius, sed alicujus doctrina ejus, id est ipse verbum, doctrina ejus non est sua, sed ejus a quo est: quod est - Ego non sum a meipso. Et quia hoc profundum vidit non omnes intellecturos, dedit consilium: Si vis intelligere, crede. Hoc est: Si quis credit me Filium Dei, cognoscet de doctrina, id est, intelliget quod doctrina mea non est mea.</span></p>
  </aside>

  <aside id="FN201">
    <p class="f"><a class="notebackref" href="#JN7_18"><span class="notemark">***</span> 7:18</a> <span class="fk">Qui a semetipso. </span><span class="ft"> Antichristus non est verax, et injustitia in illo est, quia quærit gloriam suam, non Dei, a quo non est missus, sed venire permissus. </span><span class="fk">Qui autem, </span><span class="ft"> etc. Id est, ego qui licet æqualis Patri, tamen in servi forma quæro gloriam Patris, non meam, in hoc exemplum humilitatis tribuit, ut omnia bona Deo tribuamus.</span></p>
  </aside>

  <aside id="FN202">
    <p class="f"><a class="notebackref" href="#JN7_19"><span class="notemark">†††</span> 7:19</a> <span class="fk">Nonne Moyses, </span><span class="ft"> etc. Ego ex Deo loquor et gloriam ejus quæro, verax, justus: sed vos qui gloriamini in lege, contra legem quæ vetat occidere, quæritis me interficere.</span></p>
  </aside>

  <aside id="FN203">
    <p class="f"><a class="notebackref" href="#JN7_20"><span class="notemark">‡‡‡</span> 7:20</a> <span class="fk">Dæmonium. </span><span class="ft"> Quærunt occidere et, quod pejus est, dicunt eum dæmonium habere, qui dæmonia pellit.</span></p>
  </aside>

  <aside id="FN204">
    <p class="f"><a class="notebackref" href="#JN7_21"><span class="notemark">§§§</span> 7:21</a> <span class="fk">Unum opus feci. </span><span class="ft"> De uno miramini, quid si omnia videretis? Unum opus fuit, quod totum hominem sanavit in sabbato, unde turbati sunt stulti observatores sabbati, sed convincit eos Moyses, jubens circumcidere octava die, quod aliquando occurrit in sabbato fieri. Et hoc est: Propterea ne quis turbetur, si salus semper fit etiam in sabbato. Et sciant omnes semper debere fieri quæ salutis sunt.</span></p>
  </aside>

  <aside id="FN205">
    <p class="f"><a class="notebackref" href="#JN7_22"><span class="notemark">*</span> 7:22</a> <span class="fk">Circumcisionem. </span><span class="ft"> ALC. Propter tres causas data fuit circumcisio. Primo, etc., usque ad et cor a cupiditatibus spoliatur.</span></p>
  </aside>

  <aside id="FN206">
    <p class="f"><a class="notebackref" href="#JN7_23"><span class="notemark">†</span> 7:23</a> <span class="fk">Si circumcisionem, </span><span class="ft"> etc. Quasi vos qui in lege gloriamini contra legem quæ me nuntiat, de morte mea tractatis, sed non est contra legem, quod totum hominem sanum feci in sabbato ego Dominus sabbati. Custodia enim sabbati sicut cætera omnia propter salutem hominis sunt, sicut vos ipsi circumcidentes in sabbato, (quia ad salutem pertinet) non solvere vos sabbatum creditis.</span></p>
  </aside>

  <aside id="FN207">
    <p class="f"><a class="notebackref" href="#JN7_24"><span class="notemark">‡</span> 7:24</a> <span class="fk">Nolite judicare, </span><span class="ft"> etc. Non debetis mihi irasci de salvatione hominis in sabbato, sicut non irascemini de circumcisione in sabbato, quia non est judicandum secundum faciem, id est actionem personarum, ut quod licuit Moysi, mihi non liceat, sed justum judicium, id est, secundum veritatem rerum: qua cognita, nec me nec Moysen damnabitis, nec me contrarium illi dicetis. In quo illos arguit, nos instruit, ne in judicandis causis personas accipiamus, non quod pro diversitate graduum diversimode personas non honoremus.</span></p>
  </aside>

  <aside id="FN208">
    <p class="f"><a class="notebackref" href="#JN7_25"><span class="notemark">§</span> 7:25</a> <span class="fk">Dicebant ergo. </span><span class="ft"> Quia etsi occultus ad festum ascendit, palam loquitur, et apparet potestas quæ putabatur timiditas. Mirantur aliqui, quia potentia non tenetur cujus mors tantopere quærebatur, et nondum plene intelligentes ejus esse potentiam, putant esse scientiam principum, quia cognoverunt eum esse Christum, unde sibi ipsis objiciunt non esse hunc Christum, cum nemo sciat unde sit Christus, quia etsi per prophetas dicitur locus nativitatis et hujusmodi, tamen æterna nativitas ejus ex Patre nascitur, unde Propheta: </span><span class="fk">Generationem ejus quis enarrabit</span><span class="ft"> Isa. 53. Unde Christus ad utrumque respondet, et de infirmitate, et de majestate.</span></p>
  </aside>

  <aside id="FN209">
    <p class="f"><a class="notebackref" href="#JN7_28"><span class="notemark">**</span> 7:28</a> <span class="fk">Et me scitis. </span><span class="ft"> Id est, effigiem vultus mei, </span><span class="fk">et unde sim</span><span class="ft"> nativitatem et parentes, quod est: secundum carnem me noscitis, sed non secundum Divinitatem, quia </span><span class="fk">a me ipso non veni. </span><span class="ft"> Nesciebant eum Dei Filium esse, nec a Patre missum: nesciebant etiam Deum Patrem qui verus est genitor ipsius veritatis. Sed unde possunt scire, subdit: </span><span class="fk">Ego scio. </span><span class="ft"> Ergo a me quærite, in me credite, quia </span><span class="fk">nemo novit Patrem nisi Filius, et cui Filius voluerit revelare</span><span class="ft"> Marc. 11..</span></p>
  </aside>

  <aside id="FN210">
    <p class="f"><a class="notebackref" href="#JN7_29"><span class="notemark">††</span> 7:29</a> <span class="fk">Sed scio eum. </span><span class="ft"> Ideo scio eum, </span><span class="fk">quia ab ipso sum ipse, </span><span class="ft"> etc. Breviter utrumque complectatur, </span><span class="fk">ab ipso sum, </span><span class="ft"> quia Filius de Patre, Pater non de alio, et in carne me videtis, quia ipse me misit. In quo ei magna generantis auctoritas et sibi communis cum hominibus natura.</span></p>
  </aside>

  <aside id="FN211">
    <p class="f"><a class="notebackref" href="#JN7_30"><span class="notemark">‡‡</span> 7:30</a> <span class="fk">Hora ejus. </span><span class="ft"> Non quod necessitas sit facti, sed opportunitas voluntatis. Voluit enim opportuno tempore nasci, præmissa longa serie præconum. Similiter prædicator Evangelii voluit opportuno tempore mori.</span></p>
  </aside>

  <aside id="FN212">
    <p class="f"><a class="notebackref" href="#JN7_32"><span class="notemark">§§</span> 7:32</a> <span class="fk">Audierunt Pharisæi. </span><span class="ft"> Principes insani, audito murmure quo Christus a turba glorificabatur, quærunt occidere, quem tamen nondum volentem apprehendere non potuerunt, sed docentem audierunt.</span></p>
  </aside>

  <aside id="FN213">
    <p class="f"><a class="notebackref" href="#JN7_33"><span class="notemark">***</span> 7:33</a> <span class="fk">Adhuc modicum tempus. </span><span class="ft"> Quasi dicat: Quod modo vultis, post facturi estis, sed non modo, quia adhuc modicum tempus vobiscum sum, quo dispensationem meam implere debeo, et tunc vado ad eum qui me misit, tunc pati debeo. Et qui modo non vultis audire præsentem et miracula facientem, quæretis me post resurrectionem et assensionem cum tanta miracula fient per apostolos mea virtute, et cum tanta credet multitudo. Tunc enim compuncti de tanto scelere mortis Christi dixerunt Petro: </span><span class="fk">Quid faciemus? Vobiscum sum et vado. </span><span class="ft"> Non ait ero, sed sum, quia et si secundum quod homo mutat loca, secundum quod Deus non mutat, cum ubique sit. Unde alibi: </span><span class="fk">Filius </span><span class="fk">hominis qui est in cœlo, </span><span class="ft"> quasi dicit, loquens in terra.</span></p>
  </aside>

  <aside id="FN214">
    <p class="f"><a class="notebackref" href="#JN7_34"><span class="notemark">†††</span> 7:34</a> <span class="fk">Non potestis venire. </span><span class="ft"> Non ait poteritis, sed potestis. Tales enim tunc erant qui non possent, sicut et alibi dicit Petro: </span><span class="fk">Non potes me sequi modo, sequeris autem postea</span><span class="ft"> Joan. 13., sic nec de istis datur desperatio.</span></p>
  </aside>

  <aside id="FN215">
    <p class="f"><a class="notebackref" href="#JN7_35"><span class="notemark">‡‡‡</span> 7:35</a> <span class="fk">Ad semetipsos, </span><span class="ft"> etc. Unde Domino dicere nescierunt, et tamen illud quod futurum erat nescientes pronuntiaverunt. Quod etsi non præsentia per apostolos, tamen iturus est ad gentes credituras.</span></p>
  </aside>

  <aside id="FN216">
    <p class="f"><a class="notebackref" href="#JN7_36"><span class="notemark">§§§</span> 7:36</a> <span class="fk">Quis est hic? </span><span class="ft"> Cum ignorantes prophetassent veritatem, replicantes eamdem quæstionem, ostendunt se prophetasse ex ignorantia, ut potius ignorasse videantur quam prophetasse.</span></p>
  </aside>

  <aside id="FN217">
    <p class="f"><a class="notebackref" href="#JN7_37"><span class="notemark">*</span> 7:37</a> <span class="fk">In novissimo autem. </span><span class="ft"> Post dissensiones Judæorum de Jesu, et post verba quæ dixit, quibus alii conderentur, alii docerentur, in ultimo die scenopegiæ vocat non solum loquendo, sed et clamando, ut qui sitit veniat ad eum. </span><span class="fk">Si quis sitit. </span><span class="ft"> Bibat spiritum, ut post exponit, </span><span class="fk">et cum biberit, flumina de ventre ejus fluent aquæ vivæ. </span><span class="ft"> Venter est conscientia cordis, quæ bibito spiritu purgata vivit, et habet fontem. Et ipsa est fons vel fluvius, qui manat benevolentia, dum proximo vult consulere, qui bona sua putat sibi soli sufficere, non fuit ille fons. HIER. Audacter et tota libertate pronuntio, ex eo tempore, etc., usque ad quamobrem cum duceretur Jesus ad passionem negant, et Christum se nescire jurant.</span></p>
  </aside>

  <aside id="FN218">
    <p class="f"><a class="notebackref" href="#JN7_39"><span class="notemark">†</span> 7:39</a> <span class="fk">Nondum enim, </span><span class="ft"> etc. Et si prophetæ acceperunt eumdem spiritum: et Joannes et alii ante resurrectionem Christi; tamen erat alius modus donationis futurus apertior et plenior: post resurrectionem enim, quando primum apparuit apostolis, insufflavit in faciem eorum, qui flatu primo homini animam indidit, et de limo erexit. Significans ergo se esse eumdem, insufflavit spiritum apostolis, ut de luto exsurgerent. Deinde post ascensionem plenius Spiritum misit in igneis linguis, ut omnes gentes docerent, sicut illi tunc omnibus linguis: sic nunc unitas Ecclesiæ loquitur omnibus linguis, a qua unitate præcisus non habet spiritum. </span><span class="fk">Quia Jesus nondum erat glorificatus, </span><span class="ft"> etc. </span><span class="fk">Ex illa ergo turba, </span><span class="ft"> etc. Postquam autem baptizantur Spiritu sancto, et effunditur gratia Spiritus sancti in eis; tunc libere loquuntur ad principes Judæorum: </span><span class="fk">Oportet obedire magis Deo quam hominibus</span><span class="ft"> Act. 5.: mortuos suscitant, inter flagella lætantur, sanguinem fundunt, et aliis suppliciis coronantur. Nondum ergo erat Spiritus in apostolis, nec de ventre eorum fluebant gratiæ spirituales: quia nondum fuerat Dominus glorificatus.</span></p>
  </aside>

  <aside id="FN219">
    <p class="f"><a class="notebackref" href="#JN7_45"><span class="notemark">‡</span> 7:45</a> <span class="fk">Venerunt ergo. </span><span class="ft"> Missi ad capiendum eum redierunt immunes a crimine, pleni admiratione divinæ doctrinæ testes.</span></p>
  </aside>

  <aside id="FN220">
    <p class="f"><a class="notebackref" href="#JN7_47"><span class="notemark">§</span> 7:47</a> <span class="fk">Nunquid et vos, </span><span class="ft"> etc. Laudabiliter seducti erant qui dimisso malo infidelitatis transierant ad fidem.</span></p>
  </aside>

  <aside id="FN221">
    <p class="f"><a class="notebackref" href="#JN7_48"><span class="notemark">**</span> 7:48</a> <span class="fk">Nunquid ex principibus aliquis, </span><span class="ft"> etc. Qui docent legem contemnunt eum qui misit legem, sed qui non noverant legem, credunt in eum qui dedit legem, ut impleatur quod dicitur: </span><span class="fk">Ut non videntes videant, et videntes cæci fiant</span><span class="ft"> Joan. 9..</span></p>
  </aside>

  <aside id="FN222">
    <p class="f"><a class="notebackref" href="#JN7_51"><span class="notemark">††</span> 7:51</a> <span class="fk">Nunquid lex. </span><span class="ft"> Quia illi perversi volebant prius esse damnatores quam cognitores, iste vero putabat quod si patienter eum præsentem audirent, forsan essent similes ministris qui maluerunt credere quam tenere. Auctoritate ergo legis vult eos inducere, ut eum prius velint audire.</span></p>
  </aside>

  <aside id="FN223">
    <p class="f"><a class="notebackref" href="#JN7_52"><span class="notemark">‡‡</span> 7:52</a> <span class="fk">Et tu Galilæus es, </span><span class="ft"> etc. </span><span class="fk">Et reversi sunt, </span><span class="ft"> etc. Galilæus dicebatur Jesus, quoniam de Nazareth erant parentes ejus.</span></p>
  </aside>

  <aside id="FN224">
    <p class="f"><a class="notebackref" href="#JN8_1"><span class="notemark">*</span> 8:1</a> <span class="fk">Jesus autem. </span><span class="ft"> Quia mos ei erat die docere in templo, vespere reverti in Bethaniam, quæ est in monte Oliveti. Mystice: Signat altitudinem misericordiæ, unde nobis chrisma, id est unctio. Mane redit ad templum. Mane est ortus novæ lucis post tenebras legis, quo fidelibus, id est, in templo ejus misericordiam venit pandere et dare. Sessio est humilitas Incarnationis, qua miseretur et docet, unde libentius populus venit ad eum, sed inimici Pharisæi de justitia tentant, an contra eam dicat. Sciebant mansuetum et misericordiæ prædicatorem, unde placebat populo, unde putabant dicturum dimittendam esse adulteram, et in hoc diceretur hostis legis contrarius Moysi et Deo auctori et cum adultera reus mortis. Quod si secundum legem diceret lapidandam, deriderent, quasi non haberet mansuetudinem quam prædicabat pro qua amabatur. Ipse autem neutra capitur calumnia, sed servata mansuetudine respondet quod est veræ justitiæ: </span><span class="fk">Qui sine peccato est, primus in illam lapidem mittat. </span><span class="ft"> Non autem statim judicat, sed inclinans se digito scribit in terram.</span></p>
  </aside>

  <aside id="FN225">
    <p class="f"><a class="notebackref" href="#JN8_3"><span class="notemark">†</span> 8:3</a> <span class="fk">Adducunt. </span><span class="ft"> Mystice: Mulier in adulterio deprehensa signat Synagogam, quæ adulteravit legem Moysi, sequendo traditiones patrum. Vel quæ dimissa lege Moysi, jam sequitur fidem Christi, unde Judæus jam quasi adulteram accusat. Vel signat Ecclesiam, quæ relinquens Deum, fornicata erat cum dæmonibus, quam Judæus accusat, quod ad Christum accedat, et quasi novum idololatriæ genus reputata est.</span></p>
  </aside>

  <aside id="FN226">
    <p class="f"><a class="notebackref" href="#JN8_6"><span class="notemark">‡</span> 8:6</a> <span class="fk">Jesus autem inclinans se deorsum. </span><span class="ft"> Quid scriberet in terra, sive verba illorum, sive quid aliud, non est diffinitum, secundum quod se inclinat, et digito scribit. Docet tamen ut antequam judicium fiat, nos debere inclinare, id est, condescendere in judicio aut faciendo uti discretione.</span></p>
  </aside>

  <aside id="FN227">
    <p class="f"><a class="notebackref" href="#JN8_8"><span class="notemark">§</span> 8:8</a> <span class="fk">Et iterum se inclinans. </span><span class="ft"> Data sententia justitiæ qua illi conscii malorum, percussi sunt, iterum scribit in terram ex more, vultum alio vertens: ut illis sit liberum exire, quos prævidebat citius exituros quam plura interrogaturos. Docet autem nos sicut et ante correctionem alterius, ita et post nos ipsos humiliter investigare, ne idem vel aliud simile in nobis sit.</span></p>
  </aside>

  <aside id="FN228">
    <p class="f"><a class="notebackref" href="#JN8_11"><span class="notemark">**</span> 8:11</a> <span class="fk">Nec ego te condemnabo. </span><span class="ft"> Sed quia poterat timere ne iste qui sine peccato est eam puniret, dicit ei, ut misericors præterita peccata dimittens: </span><span class="fk">Nec ego te condemnabo, </span><span class="ft"> ut justus ne amplius peccet interdicens.</span></p>
  </aside>

  <aside id="FN229">
    <p class="f"><a class="notebackref" href="#JN8_12"><span class="notemark">††</span> 8:12</a> <span class="fk">Iterum ergo. </span><span class="ft"> Repulsis tentatoribus, sanata culpa mulieris, apertius subdit quid possit ex Divinitate, ne ambigant de eo homine an possit peccata dimittere. </span><span class="fk">Ego sum lux mundi. </span><span class="ft"> Quæ nube carnis tegitur, et sic toleranda hominibus efficitur, unde et peccata possum dimittere et etiam hominem illuminare.</span></p>
  </aside>

  <aside id="FN230">
    <p class="f"><a class="notebackref" href="#JN8_13"><span class="notemark">‡‡</span> 8:13</a> <span class="fk">Testimonium. </span><span class="ft"> Putant non credendum ei. Quasi: Solus de se testatur obliti præmissarum lucernarum, et ipsius Joannis Baptistæ, qui de eo evidenter ostendit.</span></p>
  </aside>

  <aside id="FN231">
    <p class="f"><a class="notebackref" href="#JN8_14"><span class="notemark">§§</span> 8:14</a> <span class="fk">Verum est testimonium. </span><span class="ft"> Meum testimonium ideo verum est habendum, quia scio unde venio, hoc est, quia testimonio Patris confirmatur. veni missus a Patre, non tamen eum deserens, et impleto ministerio ad Patrem redeo, nec tamen mundum relinquo.</span></p>
  </aside>

  <aside id="FN232">
    <p class="f"><a class="notebackref" href="#JN8_15"><span class="notemark">***</span> 8:15</a> <span class="fk">Vos secundum carnem judicatis. </span><span class="ft"> Quia illud nescitis, ideo vos secundum carnem judicatis, hoc est, hominem putatis, cui in laude sua credendum non sit, et etiam damnatis. </span><span class="fk">Ego non judico quemquam. </span><span class="ft"> Ego non judico, quasi, secundum carnem, ut nos, vel penitus non judico hoc primo adventu, sed salvo, sed quia secundo adventu judicabit, subdit hoc: </span><span class="fk">Et si judico ego, </span><span class="ft"> etc.</span></p>
  </aside>

  <aside id="FN233">
    <p class="f"><a class="notebackref" href="#JN8_16"><span class="notemark">†††</span> 8:16</a> <span class="fk">Quia solus</span><span class="ft"> AUG. Ideo verum, quia non solus, sed ego et Pater. Ecce ergo duo in personis, licet unum in substantia; quod est: Ideo verum est judicium meum, quia verus Dei Filius sum, unde probatur quod Filius, quia non solus, sed Pater mecum.</span></p>
  </aside>

  <aside id="FN234">
    <p class="f"><a class="notebackref" href="#JN8_17"><span class="notemark">‡‡‡</span> 8:17</a> <span class="fk">Et in lege vestra scriptum est. </span><span class="ft"> ID. Dicto de judicio quod suum et Patris testimonium verum sit, probat ab auctoritate legis. Dicitur enim, etc., usque ad ut accusata Susanna habuit.</span></p>
  </aside>

  <aside id="FN235">
    <p class="f"><a class="notebackref" href="#JN8_19"><span class="notemark">§§§</span> 8:19</a> <span class="fk">Dicebant ergo ei. </span><span class="ft"> Secundum carnem judicantes, Patrem Christi carnaliter acceperunt; sed erat homo in aperto, Verbum Patris in occulto. </span><span class="fk">Ubi est Pater tuus. </span><span class="ft"> Quasi dicant: Te videmus sed non Patrem tecum. Quibus econtra dicitur: Sed nec me scitis, quia si hominem quem videtis, non quod in occulto sum scitis, et ideo nec Patrem scitis. Sed si me sciretis, quod est prius, me cognoscite, et sic Patrem sciretis, quia unum sumus. </span><span class="fk">Forsitan et Patrem, </span><span class="ft"> etc. Non dubitat, sed dubitantes quasi irridet et increpat; ut et dominus servo, forsitan Dominus tuus sum.</span></p>
  </aside>

  <aside id="FN236">
    <p class="f"><a class="notebackref" href="#JN8_20"><span class="notemark">*</span> 8:20</a> <span class="fk">Hæc verba, </span><span class="ft"> etc. Gazæ divitiæ, Phylaxe servare. Typice: Gazophylacium est mysteria Scripturarum, quæ sunt in templo, id est in Christo. Hæc secreta post resurrectionem aperuit apostolis, sed in his modo loquitur per parabolas non intelligentibus Judæis. </span><span class="fk">Et nemo apprehendit eum. </span><span class="ft"> Id est, loquentem de Deitate.</span></p>
  </aside>

  <aside id="FN237">
    <p class="f"><a class="notebackref" href="#JN8_21"><span class="notemark">†</span> 8:21</a> <span class="fk">Ego vado. </span><span class="ft"> Quasi sponte, et ideo frustra laboratis. Vadit illo unde venerat, et unde non discesserat. </span><span class="fk">Quæretis, </span><span class="ft"> ideo persequentes assumptum in cœlis non ut amici habere cupientes. Unde eis pœnam prædicit: </span><span class="fk">In peccato vestro moriemini. </span></p>
  </aside>

  <aside id="FN238">
    <p class="f"><a class="notebackref" href="#JN8_22"><span class="notemark">‡</span> 8:22</a> <span class="fk">Nunquid interficiet semetipsum? </span><span class="ft"> Stulta verba quasi si de morte diceret, non possent eum sequi ad mortem. Dicebat ergo non de morte, sed de gloria ad quam ibat per mortem, unde illis carnalibus subdit:</span></p>
  </aside>

  <aside id="FN239">
    <p class="f"><a class="notebackref" href="#JN8_23"><span class="notemark">§</span> 8:23</a> <span class="fk">Vos deorsum estis. </span><span class="ft"> Et ideo terram sapitis, sicut serpens terram comeditis.</span></p>
  </aside>

  <aside id="FN240">
    <p class="f"><a class="notebackref" href="#JN8_24"><span class="notemark">**</span> 8:24</a> <span class="fk">Dixi ergo vobis. </span><span class="ft"> Hic exponit quid sit esse de mundo, id est, esse peccatores infideles terrena sapientes, unde hoc eis exponit. </span><span class="fk">Si enim. </span><span class="ft"> Sed econtrario spem dat credituris. </span><span class="fk">Credideritis. </span><span class="ft"> Credideritis dicit, non perceperitis, quia nemo nunc capit immutabilem essentiam. </span><span class="fk">Ego sum, moriemini, </span><span class="ft"> etc. Non dicit quid, vel Christus, vel Filius Dei, vel aliud hujusmodi, sed ad istos utitur verbo æternæ essentiæ, sicut olim ad Moysen quem mittebat ad liberandum Isræl. Quasi dicat: Qui misi Moysen ad liberandum filios Isræl, ego per meipsum veni liberare perditos. Cætera vero omnia quæ mittuntur, non vere sunt.</span></p>
  </aside>

  <aside id="FN241">
    <p class="f"><a class="notebackref" href="#JN8_25"><span class="notemark">††</span> 8:25</a> <span class="fk">Principium. </span><span class="ft"> AUG. Credite me principium, etc., usque ad ipse manus dextera, fortitudo, sapientia, et Verbum est Patris. ID. Ecce quid est esse, quia principium in se manet, innovat omnia, et mutari non potest. </span><span class="fk">Loquor vobis. </span><span class="ft"> Et habeo vobis multa loqui, docendo, si credideritis, accusando si non credideritis, et qui modo non judico, sed salvo, habeo post judicare. Habeo dico, sed totum ex Patre qui verax est ex se, ex quo ego sum veritas quam genuit ex se, et ideo vera dico, et judico. Ecce quomodo dat gloriam Patri cui æqualis est, ut doceat nos minores dare gloriam Deo.</span></p>
  </aside>

  <aside id="FN242">
    <p class="f"><a class="notebackref" href="#JN8_27"><span class="notemark">‡‡</span> 8:27</a> <span class="fk">Et non cognoverunt. </span><span class="ft"> Cum dicit, </span><span class="fk">qui misit me, verax est, </span><span class="ft"> non intellexerunt quod de Patre diceret, quia adhuc habebant clausos oculos, et ideo subdit eis: </span><span class="fk">Cum exaltaveritis Filium, </span><span class="ft"> etc., ubi ostendit aliquos ibi esse, qui post passionem suam essent credituri et cognituri quis ipse esset.</span></p>
  </aside>

  <aside id="FN243">
    <p class="f"><a class="notebackref" href="#JN8_29"><span class="notemark">§§</span> 8:29</a> <span class="fk">Quia ego sum. </span><span class="ft"> Esse est immutabile divinæ substantiæ. Sed ne ipse qui loquitur, intelligeretur esse Pater, subdit: </span><span class="fk">Et a meipso facio nihil; </span><span class="ft"> quia a meipso non sum, sed a Patre. </span><span class="fk">Quia ego, </span><span class="ft"> etc. Semper ipsa æqualitas est. Semper non ex quodam initio et deinceps, sed sine initio et fine. Dei enim generatio non habet initium temporis, quia per Unigenitum facta sunt tempora.</span></p>
  </aside>

  <aside id="FN244">
    <p class="f"><a class="notebackref" href="#JN8_30"><span class="notemark">***</span> 8:30</a> <span class="fk">Multi crediderunt in eum. </span><span class="ft"> Fides est credere quod non vides, veritas est videre quod credidisti. Non cognoscimus ut credamus, sed credimus ut cognoscamus: ideo Christus homo in terra fidem jacit, post se videndum dabit, quod est merces fidei.</span></p>
  </aside>

  <aside id="FN245">
    <p class="f"><a class="notebackref" href="#JN8_31"><span class="notemark">†††</span> 8:31</a> <span class="fk">Vere discipuli. </span><span class="ft"> Ad hanc altitudinem pervenietis ex fide quæ est humilis, et contemnitur, et est granum sinapis.</span></p>
  </aside>

  <aside id="FN246">
    <p class="f"><a class="notebackref" href="#JN8_33"><span class="notemark">‡‡‡</span> 8:33</a> <span class="fk">Liberi. </span><span class="ft"> Hoc verbum Dominus posuit a libertate, non ut plerumque Latine dici solet, liberari aliquis ab infirmitate. Et non dixerat Dominus: liberi eritis, sed: </span><span class="fk">Veritas liberabit vos, </span><span class="ft"> in quo tamen verbo non intellexerunt nisi libertatem carnalem. </span><span class="fk">Respondit eis, </span><span class="ft"> etc. Non illi qui crediderunt, sed alii in turba qui non crediderunt, qui audito </span><span class="fk">liberabit vos, </span><span class="ft"> indignati sunt se vocari servos, putantes dixisse de carnali libertate. </span><span class="fk">Et nemini servivimus. </span><span class="ft"> Mentiuntur. Joseph servivit in Ægypto, patres in Ægypto servierunt in luto, isti eidem tributis Cæsaris. </span><span class="fk">Amen, amen dico, </span><span class="ft"> etc. Amen Hebraice, verum dicitur Latine, quod nullus interpres mutavit, ne vilesceret nudatum, sed honorem habeat secretum, et est quasi juramentum, unde Hieronymus super Isaiam: Jurat Dominus per semetipsum, quoniam sententiam oris sui et verbum quod semel protulit, nequaquam irritum facit, hoc est, per semetipsum juravit.</span></p>
  </aside>

  <aside id="FN247">
    <p class="f"><a class="notebackref" href="#JN8_35"><span class="notemark">§§§</span> 8:35</a> <span class="fk">Servus autem, </span><span class="ft"> etc. In hoc terruit nos. Quæ ergo spes est libertatis his qui non sunt sine peccato?</span></p>
  </aside>

  <aside id="FN248">
    <p class="f"><a class="notebackref" href="#JN8_37"><span class="notemark">*</span> 8:37</a> <span class="fk">Scio, </span><span class="ft"> etc. Exposito a Domino contra gloriantes de vana libertate carnis, et vera servitute peccati, et vera libertate per se filium, concedens istis, scilicet quod filii Abrahæ sunt per carnem, tales liberos ostendit non esse filios Abrahæ, per imitationem fidei et justitiæ, sed esse filios homicidæ diaboli, quærentes se occidere, et ita esse vere servos.</span></p>
  </aside>

  <aside id="FN249">
    <p class="f"><a class="notebackref" href="#JN8_39"><span class="notemark">†</span> 8:39</a> <span class="fk">Responderunt et dixerunt ei. </span><span class="ft"> Quia arguit eos facere mala patris, fatentes patrem suum esse Abraham, provocant aliqua maledicere contra Abraham, ut sit eis occasio faciendi quod volebant, sed Dominus Abraham laudat et istos degeneres damnat, dicens: </span><span class="fk">Si filii Abrahæ, </span><span class="ft"> etc.</span></p>
  </aside>

  <aside id="FN250">
    <p class="f"><a class="notebackref" href="#JN8_40"><span class="notemark">‡</span> 8:40</a> <span class="fk">Nunc autem quæritis, </span><span class="ft"> etc. Non dicit (quod poterat) se esse dominum Abrahæ, ne sit occasio calumniæ, nec filium Dei, sed quod invident, et quod possunt occidere.</span></p>
  </aside>

  <aside id="FN251">
    <p class="f"><a class="notebackref" href="#JN8_41"><span class="notemark">§</span> 8:41</a> <span class="fk">Vos facitis opera. </span><span class="ft"> Jam innuit alium patrem quam Abraham, cujus filii sunt, non natura, sed imitatione. </span><span class="fk">Dixerunt, </span><span class="ft"> etc. </span><span class="fk">Nos, </span><span class="ft"> etc. Jam intelligentes non de origine carnis, sed de vita Dominum loqui, et ex usu Scripturarum scientes fornicationem spiritualiter dici, cum anima falsis diis subjicitur, mutant responsionem et tacent jam de patre Abraham, ne eis dicatur: Cur de eo gloriamini, cujus vitam non imitamini? et dicunt patrem Deum, volentes videre quid ad hoc posset eis dicere.</span></p>
  </aside>

  <aside id="FN252">
    <p class="f"><a class="notebackref" href="#JN8_42"><span class="notemark">**</span> 8:42</a> <span class="fk">Dixit ergo. </span><span class="ft"> Sicut præostendit de Abraham, ita nunc ostendit Deum non patrem eis esse eorum, quia non cognoscunt Filium quem misit nec eum diligunt. </span><span class="fk">Ego enim. </span><span class="ft"> Processio ex Patre æterna est, in qua est Filius unigenitus Patri æqualis; venit homo factus, in quo frater hominibus.</span></p>
  </aside>

  <aside id="FN253">
    <p class="f"><a class="notebackref" href="#JN8_43"><span class="notemark">††</span> 8:43</a> <span class="fk">Quare loquelam. </span><span class="ft"> Ita res est ut dico, sed non potestis quod dico cognoscere, quia non potestis audire, cum non velitis credendo corrigi. Et hoc quare? Quia ex diabolo estis: filii diaboli perseverare elegistis.</span></p>
  </aside>

  <aside id="FN254">
    <p class="f"><a class="notebackref" href="#JN8_44"><span class="notemark">‡‡</span> 8:44</a> <span class="fk">Vos ex patre, </span><span class="ft"> etc. Ecce jam determinat quis sit pater eorum, cujus filii sunt non nascendo, ut Manichæi dicunt, sed imitando; unde et Judæis dicitur: </span><span class="fk">Pater tuus Amorrhæus est, mater tua Cethæa</span><span class="ft"> Ezech. 16.. </span><span class="fk">Et desideria. </span><span class="ft"> Ideo filii diaboli quia </span><span class="fk">desideria patris </span><span class="fk">vestri vultis facere, </span><span class="ft"> et occidere me in carne, quia non potestis in mente. </span><span class="fk">Ille homicida. </span><span class="ft"> Nota homicidam non solum qui ferro, sed etiam qui verbo occidit, ut diabolus primos parentes, unde in psalmo: </span><span class="fk">Lingua eorum gladius acutus</span><span class="ft"> Psal. 56.. </span><span class="fk">Et in veritate non stetit. </span><span class="ft"> Quare non stetit? </span><span class="fk">Quia non est in eo veritas. </span><span class="ft"> Id est, Verbum et sapientia Patris. Cum dicitur, in Christo est veritas, ita dicitur, ut ipse sit veritas. Si ergo diabolus stetisset in veritate, in Christo stetisset, sed non stetit in ea, quia non est ipsa in eo. </span><span class="fk">Ex propriis loquitur, quia mendax est. </span><span class="ft"> Et hoc non sufficit, quia et homo mendax est qui non habet de proprio, sed ab alieno cœpit, id est a diabolo, ideo addidit: </span><span class="fk">Et pater ipsius. </span><span class="ft"> Scilicet mendacii quod invenit. </span><span class="fk">Ex propriis. </span><span class="ft"> Quia non aliunde habet, sed a se postquam cecidit a veritate; unde subditur esse pater mendacii quod ex se genuit, ut Deus ex se veritatem.</span></p>
  </aside>

  <aside id="FN255">
    <p class="f"><a class="notebackref" href="#JN8_46"><span class="notemark">§§</span> 8:46</a> <span class="fk">Quis ex vobis, </span><span class="ft"> etc. Non dedignatur ex ratione ostendere se non esse peccatorem, etc.</span></p>
  </aside>

  <aside id="FN256">
    <p class="f"><a class="notebackref" href="#JN8_48"><span class="notemark">***</span> 8:48</a> <span class="fk">Nonne, </span><span class="ft"> etc. Quia convicti sunt non esse filii Abrahæ vel Dei, sed diaboli, ingerunt convicia, quia non poterant resistere.</span></p>
  </aside>

  <aside id="FN257">
    <p class="f"><a class="notebackref" href="#JN8_49"><span class="notemark">†††</span> 8:49</a> <span class="fk">Honorifico. </span><span class="ft"> Non me (ne arrogans vobis videar) facio quod debeo, sed vos non facitis quod debetis, quia non honorastis me, quem si cognosceretis, sicut ego honorifico Patrem, sic vos me honoraretis</span></p>
  </aside>

  <aside id="FN258">
    <p class="f"><a class="notebackref" href="#JN8_50"><span class="notemark">‡‡‡</span> 8:50</a> <span class="fk">Ego autem. </span><span class="ft"> Audito convicio, </span><span class="fk">Dæmonium habes, </span><span class="ft"> econtra de gloria sua hoc solum dicit: </span><span class="fk">Honorifico Patrem, </span><span class="ft"> omnia tribuendo ei, et ego non quæro gloriam meam ut homines, qui illatis contumeliis aliquid reddunt, sed Patri reservo, et </span><span class="fk">est qui quærat et judicet. </span><span class="ft"> Duæ sunt tentationes. Una probationis, de qua: </span><span class="fk">Tentat vos Deus</span><span class="ft"> Deut. 13.. Alia deceptionis, de qua: </span><span class="fk">Deus intentator malorum est</span><span class="ft"> Jac. 2.. Sic et duo timores: unus quem charitas foras mittit, alter qui permanet in sæculum sæculi. Sic et duo judicia: unum damnationis, quo non judicat Pater, sed omne judicium dedit Filio: alterum discretionis; unde: </span><span class="fk">Judica me, Deus, et discerne causam meam</span><span class="ft"> Psal. 42.. Secundum hoc dicitur: Est Pater qui quærat gloriam meam, et discernat a gloria vestra, quia vos secundum sæculum gloriamini, ego non, sed ea gloria quam habui apud Patrem antequam mundus esset, quæ est ab humana inflatione discreta.</span></p>
  </aside>

  <aside id="FN259">
    <p class="f"><a class="notebackref" href="#JN8_51"><span class="notemark">§§§</span> 8:51</a> <span class="fk">Amen, amen dico vobis. </span><span class="ft"> Non ego, sed Pater quærit gloriam meam; ego autem dico, Si vos dicitis, Dæmonium habes, ego vos ad vitam voco. Hinc discat homo Jesus, non malum, sed bonum reddere. </span><span class="fk">Non videbit. </span><span class="ft"> Quod dicitur, videbit vel gustabit, nihil aliud est quam experietur.</span></p>
  </aside>

  <aside id="FN260">
    <p class="f"><a class="notebackref" href="#JN8_52"><span class="notemark">*</span> 8:52</a> <span class="fk">Nunc cognoscimus. </span><span class="ft"> Sicut accepta contumelia bonus fit melior, ita malus de beneficio pejor.</span></p>
  </aside>

  <aside id="FN261">
    <p class="f"><a class="notebackref" href="#JN8_53"><span class="notemark">†</span> 8:53</a> <span class="fk">Quem teipsum facis? </span><span class="ft"> Secundum illos se faciebat Filium Dei, æqualem sibi, quasi non esset, sed non faciebat, imo vere erat; unde Apostolus: </span><span class="fk">Non rapinam arbitratus est esse se æqualem Deo</span><span class="ft"> Philip. 2.. Ideo non qui es, sed quem teipsum facis?</span></p>
  </aside>

  <aside id="FN262">
    <p class="f"><a class="notebackref" href="#JN8_54"><span class="notemark">‡</span> 8:54</a> <span class="fk">Respondit Jesus. </span><span class="ft"> Contra hoc quod dicunt: </span><span class="fk">Quem te facis? </span><span class="ft"> refert gloriam suam ad Patrem, de quo est quod Deus est.</span></p>
  </aside>

  <aside id="FN263">
    <p class="f"><a class="notebackref" href="#JN8_55"><span class="notemark">§</span> 8:55</a> <span class="fk">Est Pater meus. </span><span class="ft"> Aperte dicit Patrem suum esse Deum qui annuntiatus est Judæis: non recentem Deum vobis annuntio, sed illum de cujus cognitione soletis gloriari. </span><span class="fk">Qui glorificat. </span><span class="ft"> Vox Patris glorificat Filium in baptismo, in monte, et in aliis hujusmodi. </span><span class="fk">Et non cognovistis. </span><span class="ft"> Non cognovistis spiritualiter, dum pro terrenis servistis. Ecce videt aperte eos sibi resistere, sed tamen non desinit se eis prædicare. </span><span class="fk">Et si dixero, </span><span class="ft"> etc. Ne in hoc arrogans videatur gloriari, addit, </span><span class="fk">et si dixero. </span><span class="ft"> Arrogantia sic caveatur, ut veritas non relinquatur.</span></p>
  </aside>

  <aside id="FN264">
    <p class="f"><a class="notebackref" href="#JN8_56"><span class="notemark">**</span> 8:56</a> <span class="fk">Abraham. </span><span class="ft"> Credens exsultavit sperando, ut videret intelligendo tantum mysterium. </span><span class="fk">Diem meum. </span><span class="ft"> AUG. Incertum est in diem temporalem, etc., usque ad et quod ipsum caro factum est?</span></p>
  </aside>

  <aside id="FN265">
    <p class="f"><a class="notebackref" href="#JN8_59"><span class="notemark">††</span> 8:59</a> <span class="fk">Et exivit. </span><span class="ft"> Exiens de templo, id est, de figuris Judæorum, videamus quid fecerit in templo gentium.</span></p>
  </aside>

  <aside id="FN266">
    <p class="f"><a class="notebackref" href="#JN9_1"><span class="notemark">*</span> 9:1</a> <span class="fk">Et præteriens. </span><span class="ft"> Non stans in via peccatorum, sed secus viam nostræ mortalitatis. </span><span class="fk">Cæcum. </span><span class="ft"> Cæcus significat humanum genus, in quo cæcitas naturalis, quia peccante primo homine, vitium propter naturam inolevit, unde secundum mentem omnis homo cæcus natus est.</span></p>
  </aside>

  <aside id="FN267">
    <p class="f"><a class="notebackref" href="#JN9_3"><span class="notemark">†</span> 9:3</a> <span class="fk">Neque hic peccavit. </span><span class="ft"> Peccaverunt quidem, sed non illo peccato factum est, ut cæcus nasceretur, sed hæc est causa, </span><span class="fk">ut manifestentur opera Dei in illo. </span><span class="ft"> Ut eum illuminando et per eum quid in cæcitate humani generis facturus sit significando, Filius Dei manifestetur; unde subdit: </span><span class="fk">Me oportet operari. </span></p>
  </aside>

  <aside id="FN268">
    <p class="f"><a class="notebackref" href="#JN9_5"><span class="notemark">‡</span> 9:5</a> <span class="fk">Quandiu sum in mundo. </span><span class="ft"> Non solum tunc Christus lumen erat in mundo, sed et semper usque ad consummationem sæculi per fidem est cum electis, et est tempus operandi. Nox illa est infernalis, in qua nulli licet operari, ut nec ardenti diviti licuit, sed tantum est tempus recipiendi.</span></p>
  </aside>

  <aside id="FN269">
    <p class="f"><a class="notebackref" href="#JN9_6"><span class="notemark">§</span> 9:6</a> <span class="fk">Et fecit lutum. </span><span class="ft"> Sicut primum hominem de limo terræ formavit, ita per idem genus luti genus humanum reformavit. De saliva lutum fecit, quia Verbum caro factum est. Saliva est sapientia quæ ex ore Altissimi prodiit. Terra est caro Christi. </span><span class="fk">Unxit oculos. </span><span class="ft"> Id est, catechumenum fecit, qui credit Verbum carnem factum. Unctus nondum videt, sed mittitur ut lavet, id est, baptizetur in Misso, id est in Christo, propter quod nomen piscinæ interpretatur. Baptizatus a peccatis lumen recepit.</span></p>
  </aside>

  <aside id="FN270">
    <p class="f"><a class="notebackref" href="#JN9_7"><span class="notemark">**</span> 9:7</a> <span class="fk">Et venit videns, </span><span class="ft"> etc. Quæritur quomodo istum sine fide sanaverit, cum legatur neminem sine sanatione interiore, exterius sanasse? Sed hoc dicitur de illis qui propter peccata infirmabantur: iste non propter peccatum, sed propter gloriam Dei languebat.</span></p>
  </aside>

  <aside id="FN271">
    <p class="f"><a class="notebackref" href="#JN9_16"><span class="notemark">††</span> 9:16</a> <span class="fk">Non est hic homo a Deo, </span><span class="ft"> etc. Ille spiritualiter custodit sabbatum, qui est sine peccato; illi non, qui servi sunt peccati.</span></p>
  </aside>

  <aside id="FN272">
    <p class="f"><a class="notebackref" href="#JN9_17"><span class="notemark">‡‡</span> 9:17</a> <span class="fk">Tu quid dicis, </span><span class="ft"> etc. Quærunt calumniam, ut ille de synagoga pelleretur, sed a Christo inveniretur. </span><span class="fk">Ille autem dixit, </span><span class="ft"> etc. Adhuc inunctus in corde, qui confitetur, non tamen mentitur.</span></p>
  </aside>

  <aside id="FN273">
    <p class="f"><a class="notebackref" href="#JN9_18"><span class="notemark">§§</span> 9:18</a> <span class="fk">Donec vocaverunt, </span><span class="ft"> etc. Mystice: Parentes, id est diabolus vel vitia, qui dicunt. Ætatem habet, ipse de se loquatur, qui nolunt hominem confiteri Christum. </span><span class="fk">Da gloriam Deo: Nos scimus, </span><span class="ft"> etc. Dare gloriam Deo, est veritatem de aliquo quasi præsente Deo dicere, hoc est: Confiteri istum non esse Deum sicut nos, sed peccatorem.</span></p>
  </aside>

  <aside id="FN274">
    <p class="f"><a class="notebackref" href="#JN9_27"><span class="notemark">***</span> 9:27</a> <span class="fk">Quid iterum, </span><span class="ft"> etc. AUG. Stomachatur contra duritiam eorum, de cæco factus videns, et cæcos jam non ferens.</span></p>
  </aside>

  <aside id="FN275">
    <p class="f"><a class="notebackref" href="#JN9_28"><span class="notemark">†††</span> 9:28</a> <span class="fk">Maledixerunt ergo ei. </span><span class="ft"> Secundum cor eorum maledictio est. Sed quod dicitur optabile est omnibus, ut discipuli Christi sint.</span></p>
  </aside>

  <aside id="FN276">
    <p class="f"><a class="notebackref" href="#JN9_29"><span class="notemark">‡‡‡</span> 9:29</a> <span class="fk">Hunc autem nescimus. </span><span class="ft"> Superius dixerant: </span><span class="fk">Hunc scimus: </span><span class="ft"> unde hinc dicunt se nescire, sed nescire nos dicimus quæ abjicimus. Ille nescitur, latet humilitate, proditur signorum virtute: nescitur unde sit, et ut Deus cæcos illuminat.</span></p>
  </aside>

  <aside id="FN277">
    <p class="f"><a class="notebackref" href="#JN9_33"><span class="notemark">§§§</span> 9:33</a> <span class="fk">Nisi esset hic a Deo, </span><span class="ft"> etc. Spreta eorum ira, libere veritatem confitetur. Hæc enim non nisi a Domino, nec a discipulis fierent, nisi Deus in eis.</span></p>
  </aside>

  <aside id="FN278">
    <p class="f"><a class="notebackref" href="#JN9_34"><span class="notemark">*</span> 9:34</a> <span class="fk">In peccatis natus est totus. </span><span class="ft"> Id est, cum clausis oculis, quod dicunt esse pro peccatis parentum, sed Christus totum sanat, extra oculos, intus cor aperit. </span><span class="fk">Et tu doces nos? Et ejecerunt eum foras. </span><span class="ft"> Toties interrogando ut discerent, magistrum fecerant, sed ingrati docentem projecerunt. Sed quia expulsus, magis factus est Christianus.</span></p>
  </aside>

  <aside id="FN279">
    <p class="f"><a class="notebackref" href="#JN9_36"><span class="notemark">†</span> 9:36</a> <span class="fk">Quis est, </span><span class="ft"> etc. Adhuc inunctus his verbis ostendit se jamdudum cor ad credendum habuisse paratum, sed in quem credere debeat, ignorasse.</span></p>
  </aside>

  <aside id="FN280">
    <p class="f"><a class="notebackref" href="#JN9_37"><span class="notemark">‡</span> 9:37</a> <span class="fk">Et vidisti. </span><span class="ft"> Jam Dominus lavat faciem inuncti, jam cordis oculos illuminat et ille non tantum Filium hominis, sed etiam confitetur Filium Dei.</span></p>
  </aside>

  <aside id="FN281">
    <p class="f"><a class="notebackref" href="#JN9_39"><span class="notemark">§</span> 9:39</a> <span class="fk">Ut qui non vident. </span><span class="ft"> Id est, qui se videre putant, quærunt ut videant, et qui vident, id est, qui se videre putant, et medicum non quærunt, et hoc est judicium, id est discretio quod discernit causam credentium a superbis. Judicium enim damnationis non modo, sed in fine faciet; unde: </span><span class="fk">Ego non judico quemquam. </span></p>
  </aside>

  <aside id="FN282">
    <p class="f"><a class="notebackref" href="#JN10_1"><span class="notemark">*</span> 10:1</a> <span class="fk">Amen, amen dico vobis. </span><span class="ft"> Quia Pharisæi jactabant se videre, quod possent, si oves Christi essent, Dominus contra eorum arrogantiam de grege suo, et de ostio quo intratur in ovile similitudinem proponit, ostendens quod nec sapientia, nec observatio legis, nec bona vita quidquam valet nisi per eum: sine eo nihil sunt in quocunque Judæo, vel gentili et philosopho vel Pharisæo qui docent beate vivere: vel hæretico sub nomine Christi: nec tamen in Christo prædicante, sed omnes sine eo rapiunt et occidunt. </span><span class="fk">Per ostium. </span><span class="ft"> Id est per me, ut post exponit. Hæc janua est humilis: qui per hanc vult intrare, oportet ut se humiliet, ne, si erectus est, offendat in humilem januam. </span><span class="fk">Fur. </span><span class="ft"> Quia quod alienum est suum dicit, id est, oves Dei suas facit. Latro, quia quod furatus est occidit. Sed omnes qui veritatem tenent et docent in Christo pastore, sunt unus pastor.</span></p>
  </aside>

  <aside id="FN283">
    <p class="f"><a class="notebackref" href="#JN10_2"><span class="notemark">†</span> 10:2</a> <span class="fk">Pastor est ovium. </span><span class="ft"> Christus proprie pastor est secundum officium pascendi oves, ut ipse post exponit, qui per se ostium intrat in ovile ovium. Sed quia alii comparticipes sunt ei pastoralis officii, quæ de eo proprie dicuntur, etiam eis suo modo congruunt. Ostium est quo intratur, Christus ergo pastor per se ostium, et quicunque sub eo pastor, per ipsum ostium intrat in corda ovium; quia si aliud, prædicat, non audiunt oves, si Christum, oves Christi hanc vocem agnoscunt.</span></p>
  </aside>

  <aside id="FN284">
    <p class="f"><a class="notebackref" href="#JN10_3"><span class="notemark">‡</span> 10:3</a> <span class="fk">Huic ostiarius aperit. </span><span class="ft"> Ostiarius, id est Christus qui se aperit, vel Scriptura quæ ducit ad Christum, vel Spiritus sanctus qui docet omnem veritatem. </span><span class="fk">Et oves, </span><span class="ft"> etc. AUG. Aliqui sunt veræ oves, quia novit Dominus, etc., usque ad hanc nullus proprius contemnit, nullus alienus audit.</span></p>
  </aside>

  <aside id="FN285">
    <p class="f"><a class="notebackref" href="#JN10_6"><span class="notemark">§</span> 10:6</a> <span class="fk">Illi autem non cognoverunt. </span><span class="ft"> Prædestinatæ oves ad tempus se nesciunt, nec vocem pastoris audiunt, sed in fine perseverant, e contra lupi ad tempus audiunt, sed in fine perseverant.</span></p>
  </aside>

  <aside id="FN286">
    <p class="f"><a class="notebackref" href="#JN10_8"><span class="notemark">**</span> 10:8</a> <span class="fk">Omnes, </span><span class="ft"> etc. Fur est qui per simoniam vel aliquo alio modo contra Christum intrat, et postquam intraverit malo exemplo occidit et sic aperte latro. Nec talis dicendus est mercenarius, ideo lupo veniente non resistit, sed pro mercede cedit. Si lupo violenter distrahente non resistit, mercedem hanc recipit, quod non distrahitur cum ovibus, sed postea male vivendo oves corrumpit, et jam in aliam partem relapsus fit fur vel latro, nomen mercenarii amittens.</span></p>
  </aside>

  <aside id="FN287">
    <p class="f"><a class="notebackref" href="#JN10_9"><span class="notemark">††</span> 10:9</a> <span class="fk">Si quis. </span><span class="ft"> Hic evidenter ostendit, non solum pastorem, sed et oves intrare per ostium. </span><span class="fk">Et ingredietur. </span><span class="ft"> Intus bene cogitando, egredietur extra exemplo aliorum bene operando. Vel ingredietur in Ecclesiam, ut hic vivat per fidem. Unde post dicit: </span><span class="fk">Ut vitam habeant. </span><span class="ft"> Et egredietur de ista vita, ut in æternum vivat. Unde post et abundantius habeat vitam et pascua inveniet ingrediens et egrediens.</span></p>
  </aside>

  <aside id="FN288">
    <p class="f"><a class="notebackref" href="#JN10_10"><span class="notemark">‡‡</span> 10:10</a> <span class="fk">Nisi ut furetur, </span><span class="ft"> etc. Furetur alienam rem sibi usurpando, mactet, a fide retrahendo, perdat in æternam damnationem.</span></p>
  </aside>

  <aside id="FN289">
    <p class="f"><a class="notebackref" href="#JN10_12"><span class="notemark">§§</span> 10:12</a> <span class="fk">Mercenarius autem, </span><span class="ft"> etc. Mercenarius est qui quærit quæ sua sunt, non quæ Christi, qui servit Deo non propter Deum, sed pro aliqua mercede; qui culpabilis est, et non est filius, sed tamen necessarius et tolerandus. Fur vero semper est cavendus. Præpositi vero qui filii sunt, sunt et pastores, et tamen unus est pastor, quia illi omnes sunt membra illius cujus sunt oves propriæ. </span><span class="fk">Et lupus rapit. </span><span class="ft"> Lupus est vel violentus qui corporaliter vastat, vel diabolus qui spiritualiter dissipat, cui qui non animas ovium, sed sua quærit, non occurrit resistendo vel mala arguendo, quod est fugere, quia timor est fuga animi: fugit ne perdat quod diligit, unde reddens causam fugæ subdit: </span><span class="fk">Quia mercenarius est, </span><span class="ft"> et non amat oves, sed sua: pastores autem non dicuntur fugere si cedunt persecutioni, et servant se ovium utilitati, quibus etiam corpore absentes, sunt spiritu præsentes.</span></p>
  </aside>

  <aside id="FN290">
    <p class="f"><a class="notebackref" href="#JN10_14"><span class="notemark">***</span> 10:14</a> <span class="fk">Ego sum pastor. </span><span class="ft"> Post culpam ficti, iterum formam veri pastoris opponit. </span><span class="fk">Ego sum pastor bonus et animam pono pro ovibus. </span><span class="ft"> Quod non ipse unus fecit, nisi quod omnes sui et ipse unus sunt, quia ipse sine illis hoc potuit, illi non sine eo sine quo nihil possunt.</span></p>
  </aside>

  <aside id="FN291">
    <p class="f"><a class="notebackref" href="#JN10_15"><span class="notemark">†††</span> 10:15</a> <span class="fk">Et ego. </span><span class="ft"> Filius per se agnoscit Patrem, nos per illum, sicut alibi, </span><span class="fk">Deum nemo vidit unquam, nisi Unigenitus qui est in sinu Patris, ipse enarraverit</span><span class="ft"> Matth. 11.. Item </span><span class="fk">nemo novit Filium nisi Pater, neque Patrem quis novit nisi Filius, et cui Filius voluerit revelare</span><span class="ft"> Matth. XI; Luc. 10.. </span><span class="fk">Et animam meam pono. </span><span class="ft"> Hoc est probatio dilectionis ad Patrem, et ad oves. Sic et Petrus tertio confitens amorem, jubetur pascere oves, et pro eis mori. </span><span class="fk">Pro ovibus. </span><span class="ft"> Pro ovibus domus Isræl quæ perierant, ad quas corporaliter missus, a quibus non sunt dissimiles illæ quæ sunt de gentibus, unde dicit:</span></p>
  </aside>

  <aside id="FN292">
    <p class="f"><a class="notebackref" href="#JN10_16"><span class="notemark">‡‡‡</span> 10:16</a> <span class="fk">Oportet me. </span><span class="ft"> Quamvis per suos, quia in illis ipse. </span><span class="fk">Et vocem meam. </span><span class="ft"> Non dicit meorum, quia in ipsis ille loquitur.</span></p>
  </aside>

  <aside id="FN293">
    <p class="f"><a class="notebackref" href="#JN10_17"><span class="notemark">§§§</span> 10:17</a> <span class="fk">Quia ego, </span><span class="ft"> etc. AUG. Verbum ex quo suscepit hominem, id est carnem et animam, etc., usque ad non potestate sua, sed potestate inhabitantis carnem Deitatis, scilicet.</span></p>
  </aside>

  <aside id="FN294">
    <p class="f"><a class="notebackref" href="#JN10_22"><span class="notemark">*</span> 10:22</a> <span class="fk">Facta sunt autem encænia, </span><span class="ft"> etc. Cænon, id est novum. Inde encænia, id est initiare. Encænia festa dedicationis templi, quæ facta est a Juda Machabæo tempore hiemis. Hiems autem hic commemoratur, ut significet Judæos frigidos, qui non accedunt ad ignem, id est, non credunt in Christum. Salomon autem facto templo in autumno illud dedicavit III Reg. 8.. Zorobabel, et Jesus sacerdos post captivitatem reædificatum templum, in vere dedicaverunt II Esdr. 6.. Judas Machabæus pro profanatione Antiochi in hieme I Machab. 4..</span></p>
  </aside>

  <aside id="FN295">
    <p class="f"><a class="notebackref" href="#JN10_23"><span class="notemark">†</span> 10:23</a> <span class="fk">In porticu. </span><span class="ft"> Porticus quibus templum cingebatur, solent significari nomine templi.</span></p>
  </aside>

  <aside id="FN296">
    <p class="f"><a class="notebackref" href="#JN10_24"><span class="notemark">‡</span> 10:24</a> <span class="fk">Circumdederunt ergo eum Judæi. </span><span class="ft"> Domino patienter inter opprobria veritatem prædicante excæcati non obsequuntur, sed tentant, </span><span class="fk">Quousque animam nostram tollis? </span><span class="ft"> Calumniantur illum tollere animas qui salvat, quem purum hominem putabant, sed præ omnibus regnaturum. </span><span class="fk">Si tu es Christus, dic nobis palam. </span><span class="ft"> Non veritatem desiderant, sed parant calumniam, ut si dixerit se regem, contra Augustum facientem potestati tradant. Sed Dominus sic temperat responsum, ut nec illis sit locus calumniæ, et fidelibus propter quos hæc referuntur manifeste appareat quod ipse sit Christus, non homo tantum, ut illi putant, sed Filius Dei.</span></p>
  </aside>

  <aside id="FN297">
    <p class="f"><a class="notebackref" href="#JN10_29"><span class="notemark">§</span> 10:29</a> <span class="fk">Et nemo potest rapere de manu Patris mei. </span><span class="ft"> Quia ex hoc quod sum ex Patre, major sum ad protegendum, quam illi ad impugnandum.</span></p>
  </aside>

  <aside id="FN298">
    <p class="f"><a class="notebackref" href="#JN10_30"><span class="notemark">**</span> 10:30</a> <span class="fk">Ego et Pater unum sumus. </span><span class="ft"> His verbis non solum Judæorum solvit quæstionem, qui ut tentarent accesserunt, sed etiam futurorum hæreticorum damnat insaniam.</span></p>
  </aside>

  <aside id="FN299">
    <p class="f"><a class="notebackref" href="#JN10_31"><span class="notemark">††</span> 10:31</a> <span class="fk">Sustulerunt ergo lapides. </span><span class="ft"> Hoc jam non ferunt qui cætera tulerunt, sed duri ad lapides currunt. Sed quia Jesus non patitur nisi quod vult, adhuc loquitur.</span></p>
  </aside>

  <aside id="FN300">
    <p class="f"><a class="notebackref" href="#JN10_33"><span class="notemark">‡‡</span> 10:33</a> <span class="fk">Facis teipsum. </span><span class="ft"> Intellexerunt non posse dici. </span><span class="fk">Ego et Pater unum sumus, </span><span class="ft"> nisi ubi est æqualitas Patris et Filii, quod Arius non intellexit; Christus autem, quia vidit illos tardos non ferre splendorem veritatis, temperavit eum in his verbis: </span><span class="fk">Nonne scriptum est, </span><span class="ft"> etc.</span></p>
  </aside>

  <aside id="FN301">
    <p class="f"><a class="notebackref" href="#JN10_34"><span class="notemark">§§</span> 10:34</a> <span class="fk">Quia ego. </span><span class="ft"> Tribus modis dicitur Deus, natura, adoptione, ut </span><span class="fk">Ego dixi: Dii</span><span class="ft"> falso, ut dæmones et idola.</span></p>
  </aside>

  <aside id="FN302">
    <p class="f"><a class="notebackref" href="#JN10_35"><span class="notemark">***</span> 10:35</a> <span class="fk">Si illos dixit deos. </span><span class="ft"> Si per sermonem Dei participando fiunt homines dii, quomodo ille qui per naturam est Filius quo participant, non est Deus?</span></p>
  </aside>

  <aside id="FN303">
    <p class="f"><a class="notebackref" href="#JN10_38"><span class="notemark">†††</span> 10:38</a> <span class="fk">Operibus credite. </span><span class="ft"> Fidem adhibete operibus, ut merito fidei amplius cognoscendo opera, veniatis ad fidem deitatis.</span></p>
  </aside>

  <aside id="FN304">
    <p class="f"><a class="notebackref" href="#JN10_39"><span class="notemark">‡‡‡</span> 10:39</a> <span class="fk">Quia in me est Pater. </span><span class="ft"> Pater est in Filio, Filius in Patre, ut æqualis in eo cui æqualis est; unde et potest dicere: </span><span class="fk">Ego et Pater unum sumus. </span><span class="ft"> Et </span><span class="fk">qui videt me, videt et Patrem; </span><span class="ft"> et hoc est ei proprium. Munus autem est homini per participationem quod dicitur esse in Deo continente et Deus in eo, ut in vase.</span></p>
  </aside>

  <aside id="FN305">
    <p class="f"><a class="notebackref" href="#JN10_41"><span class="notemark">§§§</span> 10:41</a> <span class="fk">Et multi venerunt. </span><span class="ft"> Isti apprehendunt permanentem, non quomodo iniqui apprehendere volebant discedentem. </span><span class="fk">Quia Joannes, </span><span class="ft"> etc. Nullum in Hierusalem fecit ut iste, et quidquid dicebat testimonium huic perhibebat, quasi per lucernam veniamus ad diem.</span></p>
  </aside>

  <aside id="FN306">
    <p class="f"><a class="notebackref" href="#JN11_1"><span class="notemark">*</span> 11:1</a> <span class="fk">Erat autem. </span><span class="ft"> Dum moratur trans Jordanem, infirmatur Lazarus, et mittunt ad eum sorores illuc. Istæ sorores Lazari figura sunt Judæorum in æterna beatitudine jam receptorum, qui pro fratre sanando, id est pro reliquis in tenebris ignorantiæ adhuc errantibus, Domino supplicant ex notissima actione. </span><span class="fk">Languens Lazarus. </span><span class="ft"> Lazarus figura est Judæorum qui infirmi erant in fide Christi: Martha et Maria significant doctrinam bonorum Judæorum.</span></p>
  </aside>

  <aside id="FN307">
    <p class="f"><a class="notebackref" href="#JN11_3"><span class="notemark">†</span> 11:3</a> <span class="fk">Ecce quem amas, </span><span class="ft"> etc. Lazarus, per quem peccator significatur, qui a Domino amatur, quia non venit vocare justos, sed peccatores. Sorores, peccatoris sunt bonæ cogitationes, quæ pro peccatis dissolvendis orant.</span></p>
  </aside>

  <aside id="FN308">
    <p class="f"><a class="notebackref" href="#JN11_4"><span class="notemark">‡</span> 11:4</a> <span class="fk">Pro gloria Dei, </span><span class="ft"> etc. Id est, ut glorificetur Filius Dei. Ecce se Deum dicit, contra illos qui dicunt Filium Dei non esse Deum.</span></p>
  </aside>

  <aside id="FN309">
    <p class="f"><a class="notebackref" href="#JN11_5"><span class="notemark">§</span> 11:5</a> <span class="fk">Diligebat. </span><span class="ft"> Diligebat languentium Salvator et mortuorum suscitator Lazarum, quia languens et mortuus.</span></p>
  </aside>

  <aside id="FN310">
    <p class="f"><a class="notebackref" href="#JN11_6"><span class="notemark">**</span> 11:6</a> <span class="fk">Duobus diebus. </span><span class="ft"> Ut quatriduum impieretur. Prima enim die quo nuntiatum est ei, mortuus est languidus trans Jordanem; per duos dies mansit, ecce tres: quarto autem die venit.</span></p>
  </aside>

  <aside id="FN311">
    <p class="f"><a class="notebackref" href="#JN11_7"><span class="notemark">††</span> 11:7</a> <span class="fk">Eamus in Judæam. </span><span class="ft"> Mystice: Significat fidem redituram ad Judæos in fine per Eliam et Enoch.</span></p>
  </aside>

  <aside id="FN312">
    <p class="f"><a class="notebackref" href="#JN11_8"><span class="notemark">‡‡</span> 11:8</a> <span class="fk">Dicunt ei discipuli. </span><span class="ft"> Territi, volentes consilium dare magistro ne moreretur, sicut et alibi Petrus: </span><span class="fk">Absit a te, Domine, </span><span class="ft"> non fiet tibi istud. Sed sicut Petrus laudatur de alieno: </span><span class="fk">Beatus es, Simon Barjona, quia Pater revelavit tibi, </span><span class="ft"> culpatur de suo. </span><span class="fk">Redi post me, Satana, quia sapis non quæ Dei, sed quæ hominis sunt. </span><span class="ft"> Ita et hos corripuit dicens se diem in quo debent ambulare ne offendant, et sine eo ambulantes offendant, ut modo nolentes eum mori qui pro hominibus venit mori. Illos autem dicit esse horas quæ diem sequuntur, non dies eas, sed dies eas illuminat. Duodecim est sacratus numerus qui permanet plenus: dejecto enim Juda, qui non lucebat inter horas, alius subrogatur.</span></p>
  </aside>

  <aside id="FN313">
    <p class="f"><a class="notebackref" href="#JN11_9"><span class="notemark">§§</span> 11:9</a> <span class="fk">Nonne duodecim sunt horæ. </span><span class="ft"> HIER. Dies Christus, et aliter dies apostoli, quomodo Christus, etc., usque ad ipsi intelliguntur duodecim apostoli.</span></p>
  </aside>

  <aside id="FN314">
    <p class="f"><a class="notebackref" href="#JN11_15"><span class="notemark">***</span> 11:15</a> <span class="fk">Ut credatis. </span><span class="ft"> Non quod modo inciperent credere, sed ut robustius crederent. Semper enim fides eorum miraculis augebatur.</span></p>
  </aside>

  <aside id="FN315">
    <p class="f"><a class="notebackref" href="#JN11_17"><span class="notemark">†††</span> 11:17</a> <span class="fk">Et invenit. </span><span class="ft"> AUG. Mystice: Quatuor sunt dies mortis. Nascitur homo, etc., usque ad sed nec tales relinquit misericordia.</span></p>
  </aside>

  <aside id="FN316">
    <p class="f"><a class="notebackref" href="#JN11_22"><span class="notemark">‡‡‡</span> 11:22</a> <span class="fk">Sed et nunc scio. </span><span class="ft"> Hoc scio, quia potes suscitare si vis, quod tuo relinquo arbitrio, non autem præsumo, neque rogo ut suscites, quæ nescio an sit utilis fieri resurrectio.</span></p>
  </aside>

  <aside id="FN317">
    <p class="f"><a class="notebackref" href="#JN11_25"><span class="notemark">§§§</span> 11:25</a> <span class="fk">Etiam si mortuus fuerit. </span><span class="ft"> Tres mortuos suscitavit Jesus, unum in domo, id est in corde; secundum in porta, id est in ore; tertium in monumento, id est in opere et consuetudine peccandi. </span><span class="fk">Vivet. </span><span class="ft"> Ut vivit Abraham, Isaac et Jacob, quorum Deus dicitur sicut vivorum. Credens etiam mortuus vivit, sicut non credens etiam vivens mortuus est.</span></p>
  </aside>

  <aside id="FN318">
    <p class="f"><a class="notebackref" href="#JN11_28"><span class="notemark">*</span> 11:28</a> <span class="fk">Silentio. </span><span class="ft"> Quia si audissent Judæi eam vocatam fuisse a Jesu, non sequeretur, et ita non viderent miraculum. Sed quia putaverunt eas ad sepulcrum fratris ituras, secuti sunt. </span><span class="fk">Et vocat te. </span><span class="ft"> Causa brevitatis in verbis Marthæ ostendit non prius dictum, id est quod Dominus Mariam vocaverit.</span></p>
  </aside>

  <aside id="FN319">
    <p class="f"><a class="notebackref" href="#JN11_31"><span class="notemark">†</span> 11:31</a> <span class="fk">Secuti sunt. </span><span class="ft"> Hæc ideo evangelista narrare curavit, ut videamus quæ occasio fecerit ut plures haberet testes resurrectio quatriduani.</span></p>
  </aside>

  <aside id="FN320">
    <p class="f"><a class="notebackref" href="#JN11_33"><span class="notemark">‡</span> 11:33</a> <span class="fk">Infremuit spiritu. </span><span class="ft"> Nota potestatem: Ipse fremuit et turbavit se, quem alius turbare non potuit, sicut omnia hujusmodi suscepit, quia voluit. Significat autem quantum homo turbari debeat, pressus tanta mole peccati. Quando autem peccator computans quæ bona Dei accepit, quæ mala reddidit, fremit in spiritu et turbatur: Christus fremit in eo et turbatur, quia fides de Christo, Christus est in corde. Fremit vero fides in homine dum de peccatis increpat se.</span></p>
  </aside>

  <aside id="FN321">
    <p class="f"><a class="notebackref" href="#JN11_34"><span class="notemark">§</span> 11:34</a> <span class="fk">Ubi posuistis eum? </span><span class="ft"> Qui absens scivit mortuum, scit et ubi sit sepultus, sed sic dicens, se quasi nescire perditum hominem significat; unde dicitur: </span><span class="fk">Non novi vos</span><span class="ft"> Matth. 7.. Et: </span><span class="fk">Ubi est Adam? </span><span class="ft"> Gen. 3.</span></p>
  </aside>

  <aside id="FN322">
    <p class="f"><a class="notebackref" href="#JN11_38"><span class="notemark">**</span> 11:38</a> <span class="fk">Jesus ergo, </span><span class="ft"> etc. Difficultatem ostendit vivificationis talis peccatoris. </span><span class="fk">Erat autem spelunca. </span><span class="ft"> Moraliter: Unusquisque peccator mole peccatorum pressus et sua lege gravatus, et consuetudine sua mala jam fetens, alios exemplo suo malo aperte corrumpit: sorores, cogitationes aliquæ, quia quandoque cogitans se male fecisse, dolet.</span></p>
  </aside>

  <aside id="FN323">
    <p class="f"><a class="notebackref" href="#JN11_39"><span class="notemark">††</span> 11:39</a> <span class="fk">Domine, jam fetet. </span><span class="ft"> Timebat remoto lapide potius fetorem excitari, quam fratrem resuscitari.</span></p>
  </aside>

  <aside id="FN324">
    <p class="f"><a class="notebackref" href="#JN11_42"><span class="notemark">‡‡</span> 11:42</a> <span class="fk">Sea propter populum, </span><span class="ft"> etc. His verbis se gloriam Patris quærere, sicut in aliis operibus ostendit. Nam quia secundum hominem minor erat Patre, ab eo petit suscitationem Lazari, et ideo se exauditum dicit, et hoc propter circumstantes, ut sic crederent Dei Filium.</span></p>
  </aside>

  <aside id="FN325">
    <p class="f"><a class="notebackref" href="#JN11_43"><span class="notemark">§§</span> 11:43</a> <span class="fk">Voce magna. </span><span class="ft"> Fremuit, lacrymavit, clamavit, quia difficile surgit quem moles malæ consuetudinis premit, sed tamen post magnam vocem surgit, id est, per magnam Dei gratiam vivificatur dum pœnitet.</span></p>
  </aside>

  <aside id="FN326">
    <p class="f"><a class="notebackref" href="#JN11_44"><span class="notemark">***</span> 11:44</a> <span class="fk">Et statim prodiit. </span><span class="ft"> Dum peccator contemnit, sepultus jacet; quando pœnitet, surgit; quando confitetur, prodit, quasi de occultis exeundo manifestus. </span><span class="fk">Solvite eum. </span><span class="ft"> Christus per se vivificat intus, ministris tribuit potestatem solvendi.</span></p>
  </aside>

  <aside id="FN327">
    <p class="f"><a class="notebackref" href="#JN11_48"><span class="notemark">†††</span> 11:48</a> <span class="fk">Credent in eum. Et venient Romani. </span><span class="ft"> Et quia sentiebant doctrinam ejus esse contra templum et paternas leges, timebant ne si omnes crederent in Christum, nemo remaneret qui contra Romanos civitatem Dei et templum defenderet. </span><span class="fk">Et venient Romam. </span><span class="ft"> De temporalibus timent, non de æternis, et utraque perdiderunt. Locus est Hierusalem quem perdiderunt, gentem suam perdiderunt ubique dispersi.</span></p>
  </aside>

  <aside id="FN328">
    <p class="f"><a class="notebackref" href="#JN11_51"><span class="notemark">‡‡‡</span> 11:51</a> <span class="fk">Hoc a semetipso. </span><span class="ft"> AUG. Nota etiam malos per spiritum prophetiæ prædicere futura, etc., usque ad quod non licet nisi summo sacerdoti, ut de Zacharia legitur.</span></p>
  </aside>

  <aside id="FN329">
    <p class="f"><a class="notebackref" href="#JN11_52"><span class="notemark">§§§</span> 11:52</a> <span class="fk">Pro gente. </span><span class="ft"> Judæorum, scilicet in qua erant oves, hoc tantum Caiphas. Sed quia noverat evangelista esse alias oves, addidit: </span><span class="fk">Sed ut filios Dei qui erant dispersi congregare. </span><span class="ft"> Filii prædestinatione, sicut et oves in Isræl, nondum enim erant, quia nondum crediderant.</span></p>
  </aside>

  <aside id="FN330">
    <p class="f"><a class="notebackref" href="#JN11_55"><span class="notemark">*</span> 11:55</a> <span class="fk">Proximum autem. </span><span class="ft"> Imminente Pascha figurali in quo jam verus agnus immolandus est, consilium erat inter Judæos de eo occidendo, et ipse appropinquat passionis loco.</span></p>
  </aside>

  <aside id="FN331">
    <p class="f"><a class="notebackref" href="#JN12_1"><span class="notemark">*</span> 12:1</a> <span class="fk">Venit in Bethaniam. </span><span class="ft"> Ideo prius Bethaniam venit, ut resuscitatio Lazari altius memoriæ omnium traderetur, et inexcusabiles Judæi confunderentur, tractantes de morte tanti suscitatoris.</span></p>
  </aside>

  <aside id="FN332">
    <p class="f"><a class="notebackref" href="#JN12_3"><span class="notemark">†</span> 12:3</a> <span class="fk">Maria ergo. </span><span class="ft"> Pretiosum unguentum fit de nardo maxime de spicis, hic autem dicitur pistici a loco unde erat. Et interpretatur fidelis, non alia admixtione corrupti. </span><span class="fk">Dixit ergo unus. </span><span class="ft"> Judas etsi malus tamen inter apostolos numeratur, ut doceamur malos tolerare, ne corpus Christi dividamus, et malos bonis non obesse.</span></p>
  </aside>

  <aside id="FN333">
    <p class="f"><a class="notebackref" href="#JN12_6"><span class="notemark">‡</span> 12:6</a> <span class="fk">Non quia, </span><span class="ft"> etc. Quantum ad suam intentionem ad eum non pertinebat de egenis, quia non curabat de ipsis, non quia commissum esset ei dispensare pauperibus. </span><span class="fk">Loculos habens, </span><span class="ft"> etc. Cui ministrant angeli, loculos habet in sumptus pauperum, condescendens infirmis.</span></p>
  </aside>

  <aside id="FN334">
    <p class="f"><a class="notebackref" href="#JN12_7"><span class="notemark">§</span> 12:7</a> <span class="fk">Sinite illam. </span><span class="ft"> Novit furem, sed non prodit, docens tolerare malos. Tantum obsequium Mariæ commendat, ostendens quod esset moriturus, et ad sepeliendum aromatibus ungendus. Ideo Mariæ cui non licuit mortuum ungere, datum est viventem officio funeris donare, unde secundum Marcum dicitur, quod habuit, id est potuit, hoc fecit, </span><span class="fk">prævenit ungere corpus meum in sepulturam. </span></p>
  </aside>

  <aside id="FN335">
    <p class="f"><a class="notebackref" href="#JN12_8"><span class="notemark">**</span> 12:8</a> <span class="fk">Me autem non semper habetis. </span><span class="ft"> Corporali præsentia. Vel non habebitis, tu Juda et qui sunt hujusmodi, quia si mali jam communicant sacramentis, postea tamen non habent Dominum ut boni.</span></p>
  </aside>

  <aside id="FN336">
    <p class="f"><a class="notebackref" href="#JN12_9"><span class="notemark">††</span> 12:9</a> <span class="fk">Et venerunt. </span><span class="ft"> Curiositas hos, non charitas adduxit. Nos econtra, si cognoscimus Jesum obedientis animæ domum in qua habitet invenisse, veniamus illuc contemplatione, non propter hominem tantum quem in anima suscitatum videmus, sed ut bonam vitam imitemur, et per hoc ad visionem Jesu perveniamus.</span></p>
  </aside>

  <aside id="FN337">
    <p class="f"><a class="notebackref" href="#JN12_10"><span class="notemark">‡‡</span> 12:10</a> <span class="fk">Cogitaverunt. </span><span class="ft"> Quia non poterant occultare vel negare miraculum, stulte volunt occidere, quasi non possit suscitare occisum qui suscitavit defunctum.</span></p>
  </aside>

  <aside id="FN338">
    <p class="f"><a class="notebackref" href="#JN12_12"><span class="notemark">§§</span> 12:12</a> <span class="fk">In crastinum. </span><span class="ft"> Ecce oves ex Isræl veniunt ad pastorem. Rami sunt laudes significantes victoriam superaturi diabolum et mortem.</span></p>
  </aside>

  <aside id="FN339">
    <p class="f"><a class="notebackref" href="#JN12_13"><span class="notemark">***</span> 12:13</a> <span class="fk">Clamabant. </span><span class="ft"> AUG. Osanna vox obsecrantis magis indicans affectum quam rem aliquam significans, sicut interjectiones. </span><span class="fk">Rex Isræl. </span><span class="ft"> Rex non terreno more, quod parum est, sed quia regit, et ad mentes, et ad regna cœlorum ducit, et est miserationis non indignationis.</span></p>
  </aside>

  <aside id="FN340">
    <p class="f"><a class="notebackref" href="#JN12_15"><span class="notemark">†††</span> 12:15</a> <span class="fk">Noli timere, filia. </span><span class="ft"> In reprobo populo erat filia Sion, id est, Jerusalem, scilicet oves quæ devote occurrunt venienti, quibus divinitus dicitur: Agnoscite quem laudatis, et ne timeatis cum patitur qui est vestra redemptio. Pullus in quo nemo sederat, populus est gentium qui legem Dei non acceperat.</span></p>
  </aside>

  <aside id="FN341">
    <p class="f"><a class="notebackref" href="#JN12_19"><span class="notemark">‡‡‡</span> 12:19</a> <span class="fk">Ecce totus. </span><span class="ft"> Per passionem et resurrectionem totum mundum redemit, et secutus est eum. Et quid mirum si mundus post eum vadit per quem factus est mundus?</span></p>
  </aside>

  <aside id="FN342">
    <p class="f"><a class="notebackref" href="#JN12_21"><span class="notemark">§§§</span> 12:21</a> <span class="fk">Hi ergo accesserunt. </span><span class="ft"> Ostendit gentes per prædicationem apostolorum conversas.</span></p>
  </aside>

  <aside id="FN343">
    <p class="f"><a class="notebackref" href="#JN12_23"><span class="notemark">*</span> 12:23</a> <span class="fk">Jesus autem. </span><span class="ft"> De Judæis erant, qui clamabant: </span><span class="fk">Benedictus qui venit in nomine Domini; </span><span class="ft"> modo gentiles quærunt videre, ecce duo parietes concurrentes. Dicit itaque angularis lapis. </span><span class="fk">Venit hora ut clarificetur. </span><span class="ft"> Hæc non est clarificatio de istis volentibus videre, sed occasione horum annuntiat venturam plenitudinem gentium eo in cœlis glorificato. Sed hanc altitudinem glorificationis præcedit humilitas passionis, unde: </span><span class="fk">Amen, amen dico vobis, </span><span class="ft"> etc. Ubi se dicit granum mortificandum et multiplicandum, ad quam passionem jam exhortatus subdit: </span><span class="fk">Qui amat animam suam, </span><span class="ft"> etc. </span><span class="fk">Nisi granum frumenti. </span><span class="ft"> AUG. Ipse est frumentum quo vivere debet fidelis anima. Granum, de quo spiritualis seges debet surgere. Cum sint multa grana seminum, nulli se comparat nisi frumento, unde mos cœpit Ecclesiæ de hoc solo grano confici corpus Domini.</span></p>
  </aside>

  <aside id="FN344">
    <p class="f"><a class="notebackref" href="#JN12_25"><span class="notemark">†</span> 12:25</a> <span class="fk">Qui amat. </span><span class="ft"> AUG. Qui amat in hac vita, perdit in futuro quod magis congruit, unde subdit: </span><span class="fk">Qui odit animam, </span><span class="ft"> etc. Non amat, sed odit animam in hoc mundo, qui diligendo Deum, potius quam in eum peccet eligit occidi.</span></p>
  </aside>

  <aside id="FN345">
    <p class="f"><a class="notebackref" href="#JN12_26"><span class="notemark">‡</span> 12:26</a> <span class="fk">Si quis mihi ministrat. </span><span class="ft"> Pretium operis quo illi ministratur est esse cum illo, sine quo nusquam bene est esse, et cum quo nusquam male est esse, unde et apertius subdit, </span><span class="fk">si quis mihi ministrat. </span></p>
  </aside>

  <aside id="FN346">
    <p class="f"><a class="notebackref" href="#JN12_27"><span class="notemark">§</span> 12:27</a> <span class="fk">Nunc anima mea turbata est. Et quid dicam? </span><span class="ft"> Prædicta passione et ad eam supposita exhortatione quasi data voce fortitudinis suæ subdit affectum infirmitatis nostræ quam vere suscepit, sed ex voluntate pro nobis ne de hac infirmitate desperemus: in qua etiam docet quid dicere debeamus, et quo confugere. Quasi dicat: Conturbatur anima mea, quid dicam? quo confugiam? quem invocem? in quem sperem? in Patrem qui salvat, cui voluntatem meam propono, quia propterea ut hæc patiar veni in hanc horam, unde et clarificatio mihi sic fit et in membris meis.</span></p>
  </aside>

  <aside id="FN347">
    <p class="f"><a class="notebackref" href="#JN12_28"><span class="notemark">**</span> 12:28</a> <span class="fk">Pater, clarifica. </span><span class="ft"> Salvationem quæro, sed passionem non recuso, propter quam passionem clarifica me quod est gloria tui nominis.</span></p>
  </aside>

  <aside id="FN348">
    <p class="f"><a class="notebackref" href="#JN12_30"><span class="notemark">††</span> 12:30</a> <span class="fk">Non propter me vox. </span><span class="ft"> Ostendit hanc vocem non sibi indicasse quod sciebat, sed eis quibus indicari oportebat.</span></p>
  </aside>

  <aside id="FN349">
    <p class="f"><a class="notebackref" href="#JN12_31"><span class="notemark">‡‡</span> 12:31</a> <span class="fk">Nunc judicium est. </span><span class="ft"> Discretionis scilicet, quod est ante ultimum damnationis, quia nunc per passionem jure diaboli destructo multi liberabuntur, unde exponendo subjungit: Patior, turbor, et per hæc, etc. </span><span class="fk">Ejicietur. </span><span class="ft"> A redemptis expelletur, prædicantibus apostolis plene expelletur qui olim a paucis etsi extra tentetur, non lædit intus.</span></p>
  </aside>

  <aside id="FN350">
    <p class="f"><a class="notebackref" href="#JN12_34"><span class="notemark">§§</span> 12:34</a> <span class="fk">Et quomodo tu, </span><span class="ft"> etc. Quomodo in cruce morietur? Hoc enim eum dixisse putabant quod facere cogitabant. Filium hominis. Quia hoc memoriter tenebant, quod sæpe dixerat se Filium hominis, non quod hic dixisset, </span><span class="fk">si exaltatus fuerit Filius hominis. Quis est iste Filius hominis? </span><span class="ft"> Si enim Christus est, manet in æternum. Si manet in æternum, quomodo exaltabitur a terra, id est, morietur in cruce?</span></p>
  </aside>

  <aside id="FN351">
    <p class="f"><a class="notebackref" href="#JN12_35"><span class="notemark">***</span> 12:35</a> <span class="fk">Ambulate. </span><span class="ft"> Id est, totum intelligite, et moriturum Christum ut redimat victurum in æternum in cœlo quo perducat. Vel dum Christum vobiscum habetis ne tenebræ ignorantiæ et mortis perpetuæ vos comprehendant. </span><span class="fk">Nescit quo vadat. </span><span class="ft"> Qui non credit mortem Christi, nescit quo vadit, sed offendit in petram scandali, quod est Christus, Judæis contemnentibus et irridentibus mortuum.</span></p>
  </aside>

  <aside id="FN352">
    <p class="f"><a class="notebackref" href="#JN12_36"><span class="notemark">†††</span> 12:36</a> <span class="fk">Dum lucem habetis. </span><span class="ft"> Id est, dum aliquid veri intelligitis de æternitate Christi, credite in veritatem addendo de humilitate, ut renascamini in veritate. </span><span class="fk">Ab eis. </span><span class="ft"> Non ab his qui credere incœperant, sed ab his qui invidebant. Quod abscondit se, nostræ infirmitati consuluit, non suæ potestati derogavit.</span></p>
  </aside>

  <aside id="FN353">
    <p class="f"><a class="notebackref" href="#JN12_38"><span class="notemark">‡‡‡</span> 12:38</a> <span class="fk">Ut sermo Isaiæ impleretur. </span><span class="ft"> Quem omnibus modis impleri necesse est, non tamen necessitate faciendum, sed voluntate, præscivit enim Deus et prædixit, non credituros et peccaturos, non tamen cœgit ad hoc, sed ut fit sic præscivit et prædixit.</span></p>
  </aside>

  <aside id="FN354">
    <p class="f"><a class="notebackref" href="#JN12_39"><span class="notemark">§§§</span> 12:39</a> <span class="fk">Non poterant. </span><span class="ft"> AUG. Non quod non possunt homines mutari in melius, sed quandiu tales non possunt credere.</span></p>
  </aside>

  <aside id="FN355">
    <p class="f"><a class="notebackref" href="#JN12_43"><span class="notemark">*</span> 12:43</a> <span class="fk">Gloriam Dei. </span><span class="ft"> Ideo crux in fronte credentium, ubi est sedes verecundiæ, figitur, ut de nomine Christi nullus erubescat, et magis gloriam Dei quam hominum quærat.</span></p>
  </aside>

  <aside id="FN356">
    <p class="f"><a class="notebackref" href="#JN12_44"><span class="notemark">†</span> 12:44</a> <span class="fk">Jesus. </span><span class="ft"> Aliis non credentibus, aliis vero credentibus, vel palam cum palmis et laudibus, vel in occulto jam appropinquante sua passione, clamat Jesus qui latebat quandiu passio non erat complenda. </span><span class="fk">Qui credit in me. </span><span class="ft"> Quia homo apparebat, et Deus in homine latebat, ne putarent eum hoc tantum esse quod videbant, vult se credi talem et tantum qualis et quantus pater est.</span></p>
  </aside>

  <aside id="FN357">
    <p class="f"><a class="notebackref" href="#JN12_45"><span class="notemark">‡</span> 12:45</a> <span class="fk">Et qui me videt, videt et eum qui, </span><span class="ft"> etc. Usque adeo nihil distat inter me et eum, ut qui videt me videat eum. Hæc visio non carnalis, sed intellectualis est mundo corde. </span><span class="fk">Qui videt me. </span><span class="ft"> Non ait non videt me, sed eum qui me misit, sicut dixit, </span><span class="fk">qui credit in me, non credit in me, sed in eum qui misit me, </span><span class="ft"> quia illud dixit, ne sicut videbatur crederetur tantum Filius hominis; hoc autem dixit, ut crederetur æqualis Patri. Neutrum horum diceret alius missus, id est apostolus, quia tantum servus. Potest autem dicere alia Filio communia, ut qui audit vel recipit me audit eum et recipit qui me misit, quia Dominus honoratur in servo et Pater in Filio.</span></p>
  </aside>

  <aside id="FN358">
    <p class="f"><a class="notebackref" href="#JN12_46"><span class="notemark">§</span> 12:46</a> <span class="fk">Ego lux. </span><span class="ft"> De alio non dicitur: Lux venit in mundum, nisi de eo qui illuminat, cæteri ut illuminati sunt lux, quia vita eorum lucet hominibus. </span><span class="fk">Sermo quem locutus sum. </span><span class="ft"> Manifeste dicit se judicaturum in novissimo die, quia ipse est sermo Patris qui seipsum locutus est, seipsum annuntiavit.</span></p>
  </aside>

  <aside id="FN359">
    <p class="f"><a class="notebackref" href="#JN12_49"><span class="notemark">**</span> 12:49</a> <span class="fk">Mandatum. </span><span class="ft"> Non dedit Pater Filio mandatum per angelum vel aliam creaturam. Nec mandatum quod aliquando nescisset: sed dum verbum et sapientiam in qua sunt omnia mandata, genuit, dedit: sicut Filio qui est vita, eo dedit vitam quo genuit vitam, quia gignendo vitam, dedit esse vitam, quæ sine vitio fuit.</span></p>
  </aside>

  <aside id="FN360">
    <p class="f"><a class="notebackref" href="#JN12_50"><span class="notemark">††</span> 12:50</a> <span class="fk">Et scio. </span><span class="ft"> Cum dicat mandatum esse vitam æternam, et ipse sit vita æterna, aperte dicit se mandatum Dei. </span><span class="fk">Quæ ergo ego loquor sicut dixit mihi Pater, sic loquor. </span><span class="ft"> Intelligentibus mentibus, ut est nata veritas ex Pater, sed sic loquitur veritas intus sine sono, sicut dixit ei Pater ut crederent homines quod nondum possunt intelligere, ex ore carnis verba sonuerunt, quæ prolata et litteris signata, nos ad ipsam veritatem aliquatenus erigunt.</span></p>
  </aside>

  <aside id="FN361">
    <p class="f"><a class="notebackref" href="#JN13_1"><span class="notemark">*</span> 13:1</a> <span class="fk">Ut transeat. </span><span class="ft"> Interpretatur nobis evangelista nomen paschæ, id est transitus et significationem, quia sicut illi de Ægypto, sic Christus de mundo. Sic et nos, sanguine Agni insigniti, de vitiis ad virtutes, de mundo ad cœlum. </span><span class="fk">In finem dilexit. </span><span class="ft"> In finem, id est in Christum qui est finis consummans, id est, ut ejus dilectione transeant quo ipse transit. Vel in finem, id est in mortem, non quod morte terminetur ejus dilectio, sed in tantum dilexit quod usque ad mortem dilectio eum perduxit, in quo exemplum dedit ut omnes in Dei veritate permaneant usque in finem.</span></p>
  </aside>

  <aside id="FN362">
    <p class="f"><a class="notebackref" href="#JN13_2"><span class="notemark">†</span> 13:2</a> <span class="fk">Et cœna facta. </span><span class="ft"> Cœna significat passionem. Sicut enim post cœnam non fit prandium, sic et Christus postquam semel passus est, non iterum patitur. Surgit a cœna, post passionem ponit vestimenta, secundum priorem infirmitatem linteo præcinxit se, eadem carne jam immortali, mittit aquam in pelvim, id est gratiam baptismi, lavat pedes et tergit a peccatis in baptismo, </span><span class="fk">accepit vestimenta, </span><span class="ft"> id est Judæos in fine sæculi, quos prius excæcatos deposuit.</span></p>
  </aside>

  <aside id="FN363">
    <p class="f"><a class="notebackref" href="#JN13_4"><span class="notemark">‡</span> 13:4</a> <span class="fk">Surgit a cœna. </span><span class="ft"> Ab illa cœlesti refectione, qua cum angelis reficiebatur, deponit vestimenta, gloriam æternæ beatitudinis. </span><span class="fk">Et ponit vestimenta. </span><span class="ft"> Prætermisit altitudinem, suppositurus ejus humilitatem, ut perfecte commendetur humilitas homini cum tam altus sic se humiliaverit, ut et pedes traditoris lavaret.</span></p>
  </aside>

  <aside id="FN364">
    <p class="f"><a class="notebackref" href="#JN13_5"><span class="notemark">§</span> 13:5</a> <span class="fk">Deinde mittit. </span><span class="ft"> Sanguinem in terram fudit, ut vestigia credentium mundaret, quæ terrenis peccatis erant sordida.</span></p>
  </aside>

  <aside id="FN365">
    <p class="f"><a class="notebackref" href="#JN13_8"><span class="notemark">**</span> 13:8</a> <span class="fk">Dicit ei Petrus, </span><span class="ft"> etc. Pro altitudine promissi mysterii nondum permittit fieri, nondum potest sustinere Deum ad pedes humiliari, pavore perterritus. </span><span class="fk">Respondit. </span><span class="ft"> Qui non lavatur per baptismum et confessionem pœnitentiæ, non habet partem cum Jesu.</span></p>
  </aside>

  <aside id="FN366">
    <p class="f"><a class="notebackref" href="#JN13_9"><span class="notemark">††</span> 13:9</a> <span class="fk">Dicit ei Simon. </span><span class="ft"> Error Petri hic nobis profuit. Erravit enim ne nos erraremus. Erravit, cum se totum lavandum Deo obtulit, quem Deus correxit, ostendens semel baptizatum non esse baptizandum.</span></p>
  </aside>

  <aside id="FN367">
    <p class="f"><a class="notebackref" href="#JN13_10"><span class="notemark">‡‡</span> 13:10</a> <span class="fk">Qui lotus. </span><span class="ft"> Ex his verbis intelligimus baptizatos apostolos, etsi non legimus ubi vel quando. </span><span class="fk">Qui lotus. </span><span class="ft"> Baptismo lotus est mundus. Sed quia iterum pulvere terrenæ habitationis inquinatur, iterum opus est pedes lavare, quos lavat Dominus interpellans pro nobis, et nos ipsi orando. Ille etiam qui in otio studet veritati, dum in aliis pulsanti sponso aperire pergit, pedes inquinat, quia veritas humiliter auditur, sed sine periculo non potest prædicari, sed hos pedes Dominus discipulis lavat.</span></p>
  </aside>

  <aside id="FN368">
    <p class="f"><a class="notebackref" href="#JN13_12"><span class="notemark">§§</span> 13:12</a> <span class="fk">Et cum recubuisset, iterum dixit eis: Scitis quid fecerim vobis? Vos vocatis me, </span><span class="ft"> etc. Sicut prius exemplo, sic etiam nunc verbo instruit eos magister veritatis. Et quod dicit magna de se non est arrogantia, sed veritas quæ prodest auditoribus, sicut facit et Paulus. GREG. Incauti sunt humiles qui se mendacio illaqueant dum arrogantiam vitant, quia contra veritatem se erigunt quam relinquunt. Qui enim necessitate cogente vera de se et bona loquitur, tanto magis humilitati jungitur, quanto veritati sociatur.</span></p>
  </aside>

  <aside id="FN369">
    <p class="f"><a class="notebackref" href="#JN13_18"><span class="notemark">***</span> 13:18</a> <span class="fk">Non de omnibus. </span><span class="ft"> Non omnes facietis hoc unde beati sitis, sed qui manducat meum panem, non ut proficiat, sed ut lateat, </span><span class="fk">levabit contra me calcaneum suum, </span><span class="ft"> id est me calcabit, ut impleatur Scriptura quæ hoc prædixit, non quod cogat, sed quia quod futurum erat non tacuit.</span></p>
  </aside>

  <aside id="FN370">
    <p class="f"><a class="notebackref" href="#JN13_19"><span class="notemark">†††</span> 13:19</a> <span class="fk">Amodo dico vobis. </span><span class="ft"> Quasi dicat: Hucusque toleravi et tacui, sed jam noto proditorem antequam fiat quod mox faciendum est, uti cum factum fuerit credatis quia ego sum ille de quo Scriptura illa prædixit.</span></p>
  </aside>

  <aside id="FN371">
    <p class="f"><a class="notebackref" href="#JN13_20"><span class="notemark">‡‡‡</span> 13:20</a> <span class="fk">Amen, amen dico vobis. </span><span class="ft"> Postquam exemplo suo eos docuit humiliationem et calcanei passionem, supponit quo consoletur eos honore, quod ipse et Pater in eis recipitur.</span></p>
  </aside>

  <aside id="FN372">
    <p class="f"><a class="notebackref" href="#JN13_21"><span class="notemark">§§§</span> 13:21</a> <span class="fk">Cum hæc dixisset Jesus</span><span class="ft"> Nostra infirmitas in eo vere turbata est, non sua potestas, sicut et vere passa. Voluntarie autem accepit turbationem, ne desperet servus turbatus necessitate. Quod autem turbatur significat turbandos spirituales ex charitate, cum urgens causa et zizania a tritico ante messem cogitur separare.</span></p>
  </aside>

  <aside id="FN373">
    <p class="f"><a class="notebackref" href="#JN13_26"><span class="notemark">*</span> 13:26</a> <span class="fk">Et cum intinxisset panem. </span><span class="ft"> Panis intinctio significat fictionem Judæ, qui fictus amicus venit ad cœnam. Quæ enim tinguntur, non mundantur, sed inficiuntur. Si autem bonum aliquid significat intinctio, eidem bono ingratum, non immerito secuta est damnatio. </span><span class="fk">Dedit Judæ Simonis Scariothis, </span><span class="ft"> etc. Non, ut quidam putant, nunc Judas corpus Christi accepit. Sciendum est enim, quod jam omnibus Dominus distribuerat sacramentum corporis et sanguinis, inter quos et Judas fuit, deinde per buccellam intinctam, exprimitur ipse traditor, etc.</span></p>
  </aside>

  <aside id="FN374">
    <p class="f"><a class="notebackref" href="#JN13_27"><span class="notemark">†</span> 13:27</a> <span class="fk">Quod facis. </span><span class="ft"> Non præcepit, sed prædicit Judæ malum, nobis bonum, quia hoc vult cito fieri, non tam festinando in illius pœnam quam in salutem fidelium.</span></p>
  </aside>

  <aside id="FN375">
    <p class="f"><a class="notebackref" href="#JN13_29"><span class="notemark">‡</span> 13:29</a> <span class="fk">Quia loculos habebat. </span><span class="ft"> In quibus oblata scrutabantur suorum necessitatibus et aliis indigentibus. In quo datur forma Ecclesiæ servandi necessaria, quæ jubetur non cogitare de crastino, ne pro terrenis serviat, vel timore inopiæ justitiam deserat.</span></p>
  </aside>

  <aside id="FN376">
    <p class="f"><a class="notebackref" href="#JN13_30"><span class="notemark">§</span> 13:30</a> <span class="fk">Erat autem. </span><span class="ft"> Nox congruit sacramento. Erat enim qui exivit filius tenebrarum faciens opera tenebrarum. </span><span class="fk">Nunc clarificatus est Filius hominis. </span><span class="ft"> AUG. Exeunte Juda pro quo dicebatur: </span><span class="fk">Non estis mundi omnes, </span><span class="ft"> etc., usque ad quasi sit factum quod mox est futurum.</span></p>
  </aside>

  <aside id="FN377">
    <p class="f"><a class="notebackref" href="#JN13_33"><span class="notemark">**</span> 13:33</a> <span class="fk">Filioli. </span><span class="ft"> ID. Quia dixerat quod Deus est cito clarificaturus eum, etc., usque ad non potest hoc accipi; quia non conveniret quod sequitur. </span><span class="fk">Quo ego vado vos non potestis venire. </span><span class="ft"> Nunc non poterant apostoli nondum spiritu confirmati sequi Dominum, id est mori pro Domino et justitia, vel venire ad vitam immortalem ad quam ipse ibat, secuturi autem erant postea. Quomodo autem idonei possint esse et pergere quo ille antecedit, docet. </span><span class="fk">Mandatum novum do. </span><span class="ft"> AUG. Non quod hoc non sit in antiqua lege, </span><span class="fk">Diliges proximum tuum sicut teipsum, </span><span class="ft"> etc., usque ad quæ dilectio facit mori sæculo.</span></p>
  </aside>

  <aside id="FN378">
    <p class="f"><a class="notebackref" href="#JN13_34"><span class="notemark">††</span> 13:34</a> <span class="fk">Ut diligatis invicem sicut dilexi vos. </span><span class="ft"> Non putetur hæc prætermissa dilectio Dei quæ est in dilectione proximi, in proximo enim non nisi Deus diligitur, sicut et Christus in nobis diligit Deum, et non quod hoc habeamus, sed ut haberemus sicut medicus in ægro, non morbum, sed salutem quam venit dare.</span></p>
  </aside>

  <aside id="FN379">
    <p class="f"><a class="notebackref" href="#JN13_36"><span class="notemark">‡‡</span> 13:36</a> <span class="fk">Domine, quo, </span><span class="ft"> etc. Audito, quo ego vado, et intellecta via qua sequi potest, id est dilectione, dicit Petrus ut sequi paratus. Et quia hunc ejus animum novit Dominus, dixit non modo eum posse, in quo non abstulit spem futuri, sed confirmavit. </span><span class="fk">Sequeris autem postea. </span></p>
  </aside>

  <aside id="FN380">
    <p class="f"><a class="notebackref" href="#JN13_37"><span class="notemark">§§</span> 13:37</a> <span class="fk">Animam meam. </span><span class="ft"> Multum præsumit qui animam pro eo ponere promittit, qui nondum pro Petro animam dedit, quasi præire possit. AUG. Voluntatem suam, sed non vires suas cognoscens, ut infirmus voluntatem suam jactat, sed inspiciebat invalitudinem medicus. Ille promittebat, ille prænoscebat, et qui nesciebat audiebat, qui præsciebat docebat.</span></p>
  </aside>

  <aside id="FN381">
    <p class="f"><a class="notebackref" href="#JN13_38"><span class="notemark">***</span> 13:38</a> <span class="fk">Non cantabit gallus, </span><span class="ft"> etc. Petrus ante primum galli cantum trinam negationem incipit, totam autem perficit ante secundum galli cantum.</span></p>
  </aside>

  <aside id="FN382">
    <p class="f"><a class="notebackref" href="#JN14_1"><span class="notemark">*</span> 14:1</a> <span class="fk">Non turbetur cor vestrum, </span><span class="ft"> etc. AUG. Ne autem mortem tanquam hominis timerent, et ideo turbarentur, etc., usque ad alia claritas lunæ, alia claritas stellarum.</span></p>
  </aside>

  <aside id="FN383">
    <p class="f"><a class="notebackref" href="#JN14_2"><span class="notemark">†</span> 14:2</a> <span class="fk">In domo, </span><span class="ft"> etc. Domus Dei, templum Dei, regnum Dei. Regnum cœlorum, sunt homines justi, in quibus sunt multæ differentiæ inter se. Et hæ sunt mansiones ipsius domus. AUG. Modo justi sunt regnum Dei et regnum cœlorum, etc., usque ad quod eratis in spe, sitis in re. </span><span class="fk">Si quo minus, </span><span class="ft"> etc. Id est, si non prædestinassem mansionem, quod est inconveniens quantum ad Deum qui omnia bona ante omnia tempora prædestinavit, tunc modo præpararem, id est, prædestinarem, quod iterum est inconveniens, quantum ad Deum præsentialiter aliquid prædestinare. ID. Confirmat esse, quia si non essent dixisset, ibo et parabo, etc., usque ad et hæc multitudo mansionum est.</span></p>
  </aside>

  <aside id="FN384">
    <p class="f"><a class="notebackref" href="#JN14_3"><span class="notemark">‡</span> 14:3</a> <span class="fk">Et si abiero. </span><span class="ft"> ID. Abiit latendo, venit apparendo, sed manet regendo, ut proficiamus bene vivendo, et sic paratur locus. ID. Fides quæ non videt credit, nam si videret, etc., usque ad desiderium dilectionis, præparatio est mansionis.</span></p>
  </aside>

  <aside id="FN385">
    <p class="f"><a class="notebackref" href="#JN14_4"><span class="notemark">§</span> 14:4</a> <span class="fk">Et quo ego vado. </span><span class="ft"> Hoc dictum est secundum quosdam qui sciebant et Filium et Patrem. Thomas vero etsi putaret se nescire, convincitur per hoc quod ipsum novit, et viam scire et vitam, id est, Filium et Patrem. De istis scientibus subditur: Amodo cognoscetis eum per me cognitum, et vidistis eum in corde, dum me per omnia similem ei vidistis.</span></p>
  </aside>

  <aside id="FN386">
    <p class="f"><a class="notebackref" href="#JN14_5"><span class="notemark">**</span> 14:5</a> <span class="fk">Dicit ei Thomas, </span><span class="ft"> etc. Quo et qua itur, dixit eos scire qui non mentitur, sed Thomas dicit eos utrumque nescire, nesciens eos scire, sed Christus convincit eos scire, quia si eum sciebant, et ipse est via, viam sciebant, et si ipsum sciebant, et ipse est veritas et vita, tunc sciebant veritatem et vitam ad quam vadit: ipse ergo per se viam, ad se veritatem et vitam et ad Patrem, quia cum Patre unum est, vadit.</span></p>
  </aside>

  <aside id="FN387">
    <p class="f"><a class="notebackref" href="#JN14_7"><span class="notemark">††</span> 14:7</a> <span class="fk">Si cognovissetis me. </span><span class="ft"> Quia dixerat, nullum venire ad Patrem, nisi per se, qui est inseparabiliter idem cum Patre, ne quærerent quis est Pater, ostendit ex se noto nosci Patrem, quod nondum quidam cognoverant, quos arguit dicens: </span><span class="fk">Si cognovissetis, </span><span class="ft"> etc. </span><span class="fk">Et vidistis eum. </span><span class="ft"> Ut de duobus omnino similibus dicitur: Si istum vidisti, illum vidisti; viderant ergo quam simillimum Filium, sed monendi erant, ut talem etiam Patrem intelligerent, et non dissimilem.</span></p>
  </aside>

  <aside id="FN388">
    <p class="f"><a class="notebackref" href="#JN14_9"><span class="notemark">‡‡</span> 14:9</a> <span class="fk">Quomodo tu dicis. </span><span class="ft"> Et cum omnino similis. </span><span class="fk">Quomodo tu dicis, </span><span class="ft"> etc. Quasi diceret: Video quo animo dicas, non quæris alterum similem, sed putas meliorem. </span><span class="fk">A meipso. </span><span class="ft"> Quia non sum a meipso qui loquor: ei tribuit quod facit, de quo est ipse qui facit.</span></p>
  </aside>

  <aside id="FN389">
    <p class="f"><a class="notebackref" href="#JN14_12"><span class="notemark">§§</span> 14:12</a> <span class="fk">Qui credit in me. </span><span class="ft"> Ego et Pater indifferenter operamur. Et quicunque credit in me (ne de solis apostolis hoc acciperetur) opera quæ ego facio per me, ipse faciet, id est, ego facio in eo vel per eum, et etiam majora. </span><span class="fk">Opera quæ ego facio. </span><span class="ft"> Non tamen ex se, sed ex me. </span><span class="fk">Non est servus major domino. </span><span class="ft"> Ipse enim sine eis multa, illi sine eo nihil, nisi peccatum. </span><span class="fk">Majora horum. </span><span class="ft"> AUG. Quia si ipse fimbria, Petrus umbra sanavit. Vel opus ejus, etc., usque ad quia si utrumque æqualis potentiæ, hoc est majoris misericordiæ.</span></p>
  </aside>

  <aside id="FN390">
    <p class="f"><a class="notebackref" href="#JN14_15"><span class="notemark">***</span> 14:15</a> <span class="fk">Si diligitis me. </span><span class="ft"> Quomodo monet diligere et servare mandata, ut accipiant spiritum, quem nisi habeant non possunt diligere et servare? Sed quod habebant minus occulte, accepturi erant amplius manifeste, ut eis innotesceret quod habebant.</span></p>
  </aside>

  <aside id="FN391">
    <p class="f"><a class="notebackref" href="#JN14_16"><span class="notemark">†††</span> 14:16</a> <span class="fk">Et ego rogabo Patrem. </span><span class="ft"> THEOPH. Rogabo, hoc est, obsecrabo Patrem et alium Paracletum mittet vobis, etc., usque ad quod omnino superveniat eis Spiritus paracletus ejusque gratia condescendens, illis dicit: </span><span class="fk">Rogabo Patrem. </span></p>
  </aside>

  <aside id="FN392">
    <p class="f"><a class="notebackref" href="#JN14_17"><span class="notemark">‡‡‡</span> 14:17</a> <span class="fk">Quia non videt, </span><span class="ft"> etc. Non habent spirituales oculos mundi amatores quibus Spiritum sanctum videant. Nec vero carnalibus oculis possunt videre, quia Spiritus sanctus non apparuit indutus humanitate. </span><span class="fk">Et in vobis. </span><span class="ft"> Erit in vobis, non manebit ut sit, quia prius est esse alicubi quam manere. Ne quis ergo putet sic manere, ut hospes apud alium visibiliter, sed in eis cognosci potest, non ab aliis.</span></p>
  </aside>

  <aside id="FN393">
    <p class="f"><a class="notebackref" href="#JN14_18"><span class="notemark">§§§</span> 14:18</a> <span class="fk">Non relinquam. </span><span class="ft"> Non ita dabitur Spiritus pro me, ut ego etiam non sim vobiscum. Orphani Græce, pupilli Latine est.</span></p>
  </aside>

  <aside id="FN394">
    <p class="f"><a class="notebackref" href="#JN14_19"><span class="notemark">*</span> 14:19</a> <span class="fk">Adhuc modicum et mundus. </span><span class="ft"> Sed mundus qui modo videt oculis carnis, post modicum non videbit, quia resuscitatus se eis non ostendit, sed totum tempus modicum est, quo finito auferetur impius ne videat gloriam Dei, quam justi videbunt. </span><span class="fk">Quia ego vivo, et vos vivetis. </span><span class="ft"> Præsenti utitur quia mox futura est ejus resurrectio. Ad illos utitur futuro quorum in fine futura resurrectio.</span></p>
  </aside>

  <aside id="FN395">
    <p class="f"><a class="notebackref" href="#JN14_20"><span class="notemark">†</span> 14:20</a> <span class="fk">Et vos in me et ego in vobis. </span><span class="ft"> Hoc modo est, et cognoscitur quodammodo per fidem; sed tunc cognoscetur per speciem, quando hæc conjunctio perficietur quæ modo inchoatur.</span></p>
  </aside>

  <aside id="FN396">
    <p class="f"><a class="notebackref" href="#JN14_21"><span class="notemark">‡</span> 14:21</a> <span class="fk">Qui habet, </span><span class="ft"> etc. Non solum vos apostoli vivetis et cognoscetis, sed et quicunque habet in memoria et servat in vita. Vel, habet faciendo, servat perseverando. Vel qui habet in sermonibus servat in moribus. Vel, habet audiendo, servat faciendo. </span><span class="fk">Et ego diligam eum. </span><span class="ft"> Ad hoc diligam, ut manifestem, quia et nunc diligit, sed non ad hoc, sed potius ut credamus et mandata servemus, ut mereamur quod post capiamus. </span><span class="fk">Et manifestabo ei. </span><span class="ft"> Qui habet meum mandatum, ille me cognoscit, et hoc est ibi: </span><span class="fk">Manifestabo ei meipsum. </span><span class="ft"> Sed præmittit causam mandati, quia diligit me, et qui me diligit, Pater meus diliget eum, et quia Pater, tunc ego diligam eum, et inde est manifestatio.</span></p>
  </aside>

  <aside id="FN397">
    <p class="f"><a class="notebackref" href="#JN14_22"><span class="notemark">§</span> 14:22</a> <span class="fk">Dicit ei Judas, </span><span class="ft"> etc. Audito quod mundus modo videbit eum, sed ipsi videbunt, pro omnibus quæsiturus quærit Judas causam hujus discretionis. Hæc autem causa est secundum responsionem Domini, dilectio, per quam solam et non per aliam discernitur gens sancta a non sancta.</span></p>
  </aside>

  <aside id="FN398">
    <p class="f"><a class="notebackref" href="#JN14_23"><span class="notemark">**</span> 14:23</a> <span class="fk">Ad eum veniemus. </span><span class="ft"> Venit Deus ad hominem, dum homo venit ad Deum. Venit homo credendo, obediendo, intuendo, capiendo; Deus venit subveniendo, illuminando, implendo. </span><span class="fk">Et mansionem, </span><span class="ft"> etc. Charitas facit habitare in domo in qua Pater et Filius facit mansionem, unde et dabit manifestationem de qua ille quæsierat.</span></p>
  </aside>

  <aside id="FN399">
    <p class="f"><a class="notebackref" href="#JN14_25"><span class="notemark">††</span> 14:25</a> <span class="fk">Hæc locutus sum vobis. </span><span class="ft"> Hæc de mansione in dilectoribus suis in quo significatur Ecclesia futura spiritualis, in qua beati, a quibus non recedit. </span><span class="fk">Apud vos manens. </span><span class="ft"> Hic Ecclesia præsens corporalis in qua visitat liberando, et redit.</span></p>
  </aside>

  <aside id="FN400">
    <p class="f"><a class="notebackref" href="#JN14_26"><span class="notemark">‡‡</span> 14:26</a> <span class="fk">Paracletus. </span><span class="ft"> Consolari cum sit opus Trinitatis, ad personam tamen maxime Spiritus sancti pertinet, quia in Scriptura nomine bonitatis Spiritus sanctus designatur: per bonitatem ergo Deus nos consolatur, per eam omnia bona sua nobis tribuit. </span><span class="fk">Ille vos. </span><span class="ft"> Quia etsi Filius doceat nos et revelet Patrem, hoc totum facit per suam bonitatem. </span><span class="fk">Ille vos docebit omnia. </span><span class="ft"> Docebit quæ dixero, non quod dicat Filius et Spiritus doceat, quia quod dicit et docet, et ipsa Trinitas dicit et docet. Sed quia Trinitas est, oportet singulas personas insinuari, quos nos distincte audire, inseparabiliter intelligere debemus. Cum ergo dicimus, Pater et Filius et Spiritus sanctus, non eos simul dicimus, cum non possint esse non simul.</span></p>
  </aside>

  <aside id="FN401">
    <p class="f"><a class="notebackref" href="#JN14_27"><span class="notemark">§§</span> 14:27</a> <span class="fk">Pacem relinquo vobis. </span><span class="ft"> Iturus ad Patrem. </span><span class="fk">Pacem, </span><span class="ft"> etc. Et repetens de eodem. </span><span class="fk">Pacem meam do. </span><span class="ft"> Et hoc est quod Propheta dicit: </span><span class="fk">Pacem super pacem</span><span class="ft"> Isa. 27.. Pax est in hoc sæculo, in qua manentes hostem vincimus, invicem diligimus, et de occultis invicem non judicamus. Pax erit in futuro cum sine hoste regnabimus, ubi alter ab altero non poterit dissentire, ubi </span><span class="fk">omnia aperta et laus unicuique</span><span class="ft"> I Cor. 4.. In illo autem et ab illo est utraque pax. </span><span class="fk">Ipse enim est pax nostra</span><span class="ft"> Ephes. 2., et eum credimus, quia est, et eum videbimus sicuti est. Unde quod dicit meam, a posteriori, etiam ad prius subaudiendum est. Vel pax in hoc sæculo est nostra, quæ est aliqua et non plena, et ab illo in futuro sua est pax ubi nihil repugnat qualiter ipse habet. </span><span class="fk">Non turbetur. </span><span class="ft"> Quia in pace vos relinquo, non turbetur cor vestrum de eo quod dixi, Vado, quasi pastoris absentia lupus invadit, quia sicuti homo vado, ut Deus præsens sum.</span></p>
  </aside>

  <aside id="FN402">
    <p class="f"><a class="notebackref" href="#JN14_28"><span class="notemark">***</span> 14:28</a> <span class="fk">Si diligeretis. </span><span class="ft"> AUG. Hoc erat ire ad eum, et recedere a nobis, etc., usque ad ut incorruptibilis pulvis sederet ad dexteram Patris. </span><span class="fk">Gauderetis, </span><span class="ft"> etc. Quia humanæ naturæ congratulandum est, quæ levatur ad dexteram Patris, in quo idem sibi sperant cæteri. </span><span class="fk">Credatis. </span><span class="ft"> Non quod factum videritis quia non est laus vel meritum fidei, imo nec fides est de eo quod, videtur, sed de eo quod non videtur. Sed credatis me Filium Dei, non nova fide, quia etiam prius crediderant, sed aucta fide et refecta, quia et modo cum hæc diceret parva erat, et cum moreretur, nulla.</span></p>
  </aside>

  <aside id="FN403">
    <p class="f"><a class="notebackref" href="#JN14_30"><span class="notemark">†††</span> 14:30</a> <span class="fk">Et in me, </span><span class="ft"> etc. Noluit Dominus habere quod perderet; pauper venit ne haberet diabolus quod auferret.</span></p>
  </aside>

  <aside id="FN404">
    <p class="f"><a class="notebackref" href="#JN15_1"><span class="notemark">*</span> 15:1</a> <span class="fk">Ego sum vitis vera. </span><span class="ft"> Et me præcedentem ad passionem debetis sequi, quia ego sum vitis, id est caput vestrum ejusdem naturæ vobiscum, ut in me possit fructificare humana natura. </span><span class="fk">Et Pater, </span><span class="ft"> etc. Ego etiam agricola cum Patre, quia sum mundator palmitum, quod est agricolæ, non vitis officium, qui etiam palmites operarios facit, licet non de suo, nec per ipsos, sed per meipsum.</span></p>
  </aside>

  <aside id="FN405">
    <p class="f"><a class="notebackref" href="#JN15_3"><span class="notemark">†</span> 15:3</a> <span class="fk">Propter sermonem, </span><span class="ft"> etc. Non ait: propter aquam baptismi, quia et ipsa sine verbo est solum aqua, per verbum fit sacramentum.</span></p>
  </aside>

  <aside id="FN406">
    <p class="f"><a class="notebackref" href="#JN15_5"><span class="notemark">‡</span> 15:5</a> <span class="fk">Ego sum, </span><span class="ft"> etc. Qui se a se ferre fructum existimat, non est in vite. Unde cum repetitione et superiorum explanatione supponit: </span><span class="fk">Ego sum vitis, vos palmites. </span><span class="ft"> Mihi quasi viti adhærentes. </span><span class="fk">Qui manet in me. </span><span class="ft"> Et ideo quicunque (non solum vos) manet in me credendo, obediendo, perseverando. </span><span class="fk">Et ego in eo. </span><span class="ft"> Illuminando, subveniendo, perseverantiam dando. </span><span class="fk">Hic fert. </span><span class="ft"> Et si secundum hominem Christus est vitis. tamen hanc gratiam palmitibus non daret, nisi etiam Deus esset.</span></p>
  </aside>

  <aside id="FN407">
    <p class="f"><a class="notebackref" href="#JN15_6"><span class="notemark">§</span> 15:6</a> <span class="fk">Si quis. </span><span class="ft"> Sarmenta præcisa cæteris liguis sunt viliora, quia nullis usibus deputantur, sed igni, vel in vite sunt vel in igne.</span></p>
  </aside>

  <aside id="FN408">
    <p class="f"><a class="notebackref" href="#JN15_7"><span class="notemark">**</span> 15:7</a> <span class="fk">Et verba. </span><span class="ft"> Verba Dei tunc dicuntur manere in nobis, quando facimus quæ præcipit et diligimus quæ promittit. Qui autem hoc non facit, tangit, non cohæret, et ideo non sunt ei in beneficium sed in testimonium damnationis. </span><span class="fk">Petetis. </span><span class="ft"> Si quid petit fidelis et non fit, non petit hoc quod habet mansio in eo, nec quod habet verba ejus quæ sunt in eo, sed quod habet cupiditas et infirmitas carnis.</span></p>
  </aside>

  <aside id="FN409">
    <p class="f"><a class="notebackref" href="#JN15_8"><span class="notemark">††</span> 15:8</a> <span class="fk">In hoc clarificatus, </span><span class="ft"> etc. Qui manet in me fructum multum fert, quod est ex gratia Dei, et ita est gloria ejus non hominis, et hoc est: </span><span class="fk">In hoc, </span><span class="ft"> etc. </span><span class="fk">Ut fructum plurimum. </span><span class="ft"> Sicut non æqualitatem ostendit nostræ naturæ et suæ, sed gratiam qua Mediator est, nam Pater diligit nos, sed in Filio. </span><span class="fk">Efficiamini. </span><span class="ft"> Quomodo? Si me dilexeritis. Ex qua dilectione? ex præceptorum observatione. Si me dilexeritis sicut dilexit me Pater, non quantum. Non enim notatur æqualitas, sed similitudo dans eis æternam æternitatem.</span></p>
  </aside>

  <aside id="FN410">
    <p class="f"><a class="notebackref" href="#JN15_11"><span class="notemark">‡‡</span> 15:11</a> <span class="fk">Ut gaudium. </span><span class="ft"> Gaudium Dei de nobis qui præscivit et prædestinavit semper est plenum, in nobis incipit ex fide, crescit imo et perficietur in resurrectione.</span></p>
  </aside>

  <aside id="FN411">
    <p class="f"><a class="notebackref" href="#JN15_12"><span class="notemark">§§</span> 15:12</a> <span class="fk">Hoc est præceptum, </span><span class="ft"> etc. Et supra de dilectione proximo, sed repetitio est confirmatio: ibi tamen dicit: Mandatum do, quasi non ante fuerit; hic autem, hoc est quasi non aliud sit. Ibi Novum, ne in vetustate remaneamus, hic, Meum, ne contemnatur.</span></p>
  </aside>

  <aside id="FN412">
    <p class="f"><a class="notebackref" href="#JN15_13"><span class="notemark">***</span> 15:13</a> <span class="fk">Majorem hac. </span><span class="ft"> Diffinit plenitudinem mutuæ dilectionis quam habere præcipit.</span></p>
  </aside>

  <aside id="FN413">
    <p class="f"><a class="notebackref" href="#JN15_15"><span class="notemark">†††</span> 15:15</a> <span class="fk">Jam non dicam. </span><span class="ft"> Commendata dilectione addit quod dignationis est, ut bonos servos (qui sciunt faciendo quæ præcipit) dicat amicos, et eis tollit nomen servi, qui est ex timore foras mittendo, qui nescit quid faciat Dominus. Quia cum aliquid facit, sic extollitur quasi ipse faciat, non dominus.</span></p>
  </aside>

  <aside id="FN414">
    <p class="f"><a class="notebackref" href="#JN15_17"><span class="notemark">‡‡‡</span> 15:17</a> <span class="fk">Hæc manao, </span><span class="ft"> etc. Hic ostendit quis sit fructus quem dixerat, pro quo et dabit Pater quod petimus, qui et hoc dedit, ut diligamus. </span><span class="fk">Ut diligatis. </span><span class="ft"> AUG. Merito sæpe dilectionem commendat, quasi sola præcipienda sit sine qua non possunt cætera, quæ sine cæteris non potest haberi. Pro hac autem patienter debemus sustinere etiam omnia adversa mundi. Unde subdit:</span></p>
  </aside>

  <aside id="FN415">
    <p class="f"><a class="notebackref" href="#JN15_18"><span class="notemark">§§§</span> 15:18</a> <span class="fk">Si mundus. </span><span class="ft"> Nomine mundi aliquando boni, aliquando mali designantur, quia una massa est quæ tota in Adam periit, de qua sunt alia vasa in honorem, alia in contumeliam.</span></p>
  </aside>

  <aside id="FN416">
    <p class="f"><a class="notebackref" href="#JN15_19"><span class="notemark">*</span> 15:19</a> <span class="fk">Mundus quod suum. </span><span class="ft"> Si malus punit scelus mali, ex parte odit mundus quod suum est; dum punit ex parte amat, quia malus favet malis.</span></p>
  </aside>

  <aside id="FN417">
    <p class="f"><a class="notebackref" href="#JN15_20"><span class="notemark">†</span> 15:20</a> <span class="fk">Sermonis mei. </span><span class="ft"> Hoc scilicet: </span><span class="fk">Non est. </span><span class="ft"> Et illius superioris: </span><span class="fk">Scitote, quia me priorem vobis odio habuit. </span><span class="ft"> Et subdit causam: </span><span class="fk">Non est servus major, </span><span class="ft"> etc. Quia exemplo sui (quo aliud melius non est) monuit ad ferenda odia mundi, subdit quare debeant, eum in hoc imitari, quia ipse Dominus, illi servi.</span></p>
  </aside>

  <aside id="FN418">
    <p class="f"><a class="notebackref" href="#JN15_22"><span class="notemark">‡</span> 15:22</a> <span class="fk">Si non venissem. </span><span class="ft"> Hic expressius Judæos ostendit, ad quos venit, de quibus sub nomine mundi superiora dixerat. Et quia ad eos venit, hic inexcusabiles de omnibus malis ostendit. </span><span class="fk">Excusationem, </span><span class="ft"> etc. Illi quibus non venit nec locutus est, habent excusationem non de omni peccato, sed de hoc quod in Christum non crediderint. Hi vero quibus in apostolis venit et locutus est, non excusantur. Priores vero </span><span class="fk">qui sine lege peccaverunt, sine lege peribunt</span><span class="ft"> Rom. 2.. </span><span class="fk">De peccato. </span><span class="ft"> Quod non credunt me sed oderunt, et persequentur in meipso et in meis, sed hoc peccatum in me, etiam redundat in Patrem, quia qui me odit et Patrem meum odit. Et quod est gravissimum, non solum veni et locutus sum, sed opera feci, quæ videntes oderunt et me et Patrem.</span></p>
  </aside>

  <aside id="FN419">
    <p class="f"><a class="notebackref" href="#JN15_24"><span class="notemark">§</span> 15:24</a> <span class="fk">Quæ nemo, </span><span class="ft"> etc. AUG. Quod pavit tot millia de paucis, quod super aquas ivit, etc., usque ad et quia ipse per seipsum fecit, nemo sine eo. </span><span class="fk">Oderunt, </span><span class="ft"> etc. Judæi dicunt se diligere Deum et tamen nescientes oderunt, quia qui volunt esse mali nolunt esse veritatem qua damnantur. Et sicut oderunt suam pœnam, oderunt veritatem quæ irrogat pœnam, nescientes eum esse veritatem. Et si oderunt veritatem, oderunt eum de quo nata est veritas, et ita Patrem nescientes de eo natam veritatem oderunt.</span></p>
  </aside>

  <aside id="FN420">
    <p class="f"><a class="notebackref" href="#JN15_25"><span class="notemark">**</span> 15:25</a> <span class="fk">Quia odio. </span><span class="ft"> Gratis odit, qui nullum ex odio commodum quærit vel incommodum fugit. Sic impii oderunt Christum. Sic justi diligunt gratis, non propter aliud sed propter ipsum.</span></p>
  </aside>

  <aside id="FN421">
    <p class="f"><a class="notebackref" href="#JN15_26"><span class="notemark">††</span> 15:26</a> <span class="fk">Cum autem. </span><span class="ft"> Nunc videntes opera oderunt gratis et me et Patrem. Sed cum venerit Paracletus, manifestiore testimonio convincet eos qui viderunt et oderunt, sed et quosdam eorum compunctos de tanto scelere convertet. </span><span class="fk">Quem ego mittam. </span><span class="ft"> Die Pentecostes venit Spiritus sanctus in centum viginti homines congregatos, cum quibus erant omnes apostoli in domo ubi cœna fuerat. </span><span class="fk">Qui a Patre. </span><span class="ft"> Spiritus procedit a Patre et Filio, sed Filius dicitur a Patre procedere, quia ad Patrem solet referre, et quod ipsius est de quo ipse est. A quo ergo habet ut sit, ab illo habet ut de illo procedat Spiritus.</span></p>
  </aside>

  <aside id="FN422">
    <p class="f"><a class="notebackref" href="#JN16_1"><span class="notemark">*</span> 16:1</a> <span class="fk">Hæc locutus sum, </span><span class="ft"> etc. Postquam exemplo suo docuit ferre odia in quo sciunt quid debeant facere, sed non possunt postquam etiam promisit Spiritum quo poterunt resistere, etiam addit: </span><span class="fk">Hæc locutus sum, </span><span class="ft"> etc. Quod est exemplum de Spiritu qui confirmabit, ut, ita charitate diffusa in cordibus vestris, sit vobis multa pax et non scandalum.</span></p>
  </aside>

  <aside id="FN423">
    <p class="f"><a class="notebackref" href="#JN16_2"><span class="notemark">†</span> 16:2</a> <span class="fk">Sed venit hora. </span><span class="ft"> Quasi dicat: Si pulsi ab eis tot acquiretis mihi (unde vobis gaudendum) ut non satis sit eis vos pellere. Sed non sinant vivere, ne omnes acquiratis, ut a Judaismo avertatis, in quo Deum Isræl credunt deseri et sancta sua.</span></p>
  </aside>

  <aside id="FN424">
    <p class="f"><a class="notebackref" href="#JN16_4"><span class="notemark">‡</span> 16:4</a> <span class="fk">Hæc autem. </span><span class="ft"> Postquam dixit futuras eorum passiones et consolatorem Spiritum eis esse dandum, subdit: </span><span class="fk">Hæc non dixi, </span><span class="ft"> etc. Quod si de passionibus accipimus, non solummodo post cœnam sed et ante proximum Pascha, et ab initio missionis duodecim apostolorum prædixerat; sed de consolatione Spiritus eis ventura non prædixerat, quia ipse cum eis corporali præsentia advocatus vel consolator erat; sed quia jam iturus est, opus erat ut illum diceret venturum qui confirmaret eos contra abjicientes et interficientes.</span></p>
  </aside>

  <aside id="FN425">
    <p class="f"><a class="notebackref" href="#JN16_5"><span class="notemark">§</span> 16:5</a> <span class="fk">Vado ad eum. </span><span class="ft"> Ita palam ut nemo interroget quod visu corporali cernat, viderunt eum in nube ascendentem certi de gloria qui prius prædicta passione quæsierant: </span><span class="fk">Domine, quo vadis?</span></p>
  </aside>

  <aside id="FN426">
    <p class="f"><a class="notebackref" href="#JN16_7"><span class="notemark">**</span> 16:7</a> <span class="fk">Si enim, </span><span class="ft"> etc. Non quod positus in terra non posset dare, sed quia illi non sunt idonei accipere, nisi eum secundum carnem desistant nosse. </span><span class="fk">Si autem. </span><span class="ft"> Mentibus vestris sic raptis ad cœlestia aderit Spiritus simul Pater et Filius. Spirituales enim ex carnalibus facti, capacius fuerant Trinitatem habituri, sicut promissum erat.</span></p>
  </aside>

  <aside id="FN427">
    <p class="f"><a class="notebackref" href="#JN16_8"><span class="notemark">††</span> 16:8</a> <span class="fk">Ille arguet. </span><span class="ft"> Non quod Filius non arguat, sed quia Spiritus dabit eis charitatem et pellet timorem, ut sit eis libertas arguendi. AUG. Arguitur de peccato qui in Christum non credit. Arguitur, etc., usque ad ne cum mundi principe judicentur quem judicatum imitantur. </span><span class="fk">Et de justitia. </span><span class="ft"> Non de sua, sed de credentium justitia mundus arguitur, quorum comparatione damnatur. Unde non ait: Non videbit me mundus, sed </span><span class="fk">Non videbitis me, </span><span class="ft"> vos apostoli. Contra infideles qui dicunt, Quomodo credemus quod non videmus? Est vera justitia credere quod non videtur, ut qui viderunt hominem crediderunt Deum. Et cum per ascensionem forma hominis subtracta est visibus, tunc ex omni parte impletum est: </span><span class="fk">Justus ex fide vivit. </span></p>
  </aside>

  <aside id="FN428">
    <p class="f"><a class="notebackref" href="#JN16_10"><span class="notemark">‡‡</span> 16:10</a> <span class="fk">Et jam, </span><span class="ft"> etc. Id est, nunquam videbitis me talem ut modo, id est mortalem judicandum, sed glorificatum judicem. Et hoc est justitia fidei, de qua Apostolus: </span><span class="fk">Et si novimus Christum secundum carnem, sed jam non novimus</span><span class="ft"> II Cor. 5., quam quia mundus ab istis non vult accipere arguitur.</span></p>
  </aside>

  <aside id="FN429">
    <p class="f"><a class="notebackref" href="#JN16_11"><span class="notemark">§§</span> 16:11</a> <span class="fk">De judicio. </span><span class="ft"> Quia si damnatum illum sequuntur cum eo damnantur, et ne sibi credant parci terrentur supplicio illius superbi.</span></p>
  </aside>

  <aside id="FN430">
    <p class="f"><a class="notebackref" href="#JN16_13"><span class="notemark">***</span> 16:13</a> <span class="fk">Omnem veritatem, </span><span class="ft"> etc. Promittit quod totum facturus est Spiritus, non quod in hac vita totum compleatur. </span><span class="fk">A semetipso, </span><span class="ft"> etc. AUG. Quia non est a seipso, quia solus Pater, etc., usque ad semper scivit, scit et sciet.</span></p>
  </aside>

  <aside id="FN431">
    <p class="f"><a class="notebackref" href="#JN16_14"><span class="notemark">†††</span> 16:14</a> <span class="fk">Ille me clarificabit. </span><span class="ft"> Quia spirituales faciendo vos declarabit quomodo Patri Filius est æqualis quem secundum carnem ut hominem noverant, vel timorem tollendo faciet vos gloriam meam annuntiare toti mundo, quæ non mihi, sed hominibus prosit. </span><span class="fk">De meo. </span><span class="ft"> Non quod Spiritus sit minor Filio. Cur autem hoc dixit, explanat: </span><span class="fk">Omnia quæcunque habet Pater mea sunt. </span><span class="ft"> Propterea dixi quia de meo accipiet. Ergo de Patre accipit Spiritus, unde accipit Filius, quia in hac Trinitate de Patre natus est Filius, de Patre procedit Spiritus. Qui autem de nullo natus est de nullo procedit, Pater est solus.</span></p>
  </aside>

  <aside id="FN432">
    <p class="f"><a class="notebackref" href="#JN16_15"><span class="notemark">‡‡‡</span> 16:15</a> <span class="fk">Omnia, </span><span class="ft"> etc. AUG. De Spiritu dicit Christus. </span><span class="fk">Spiritus Patris, </span><span class="ft"> etc., usque ad ita aperte ostenditur Patris et Filii esse Spiritus.</span></p>
  </aside>

  <aside id="FN433">
    <p class="f"><a class="notebackref" href="#JN16_16"><span class="notemark">§§§</span> 16:16</a> <span class="fk">Modicum. </span><span class="ft"> Id est, parvum tempus restat usque ad hoc quod patiar et claudar sepulcro, et iterum parvum tempus usquequo me videatis resuscitatum. Vel parvum tempus est, id est triduum quo clausus non videbo. Et iterum parvum, id est quadraginta dies, quo resuscitatus videbor. </span><span class="fk">Quia vado. </span><span class="ft"> Hoc est quia tempus est ut, deposita mortalitate, humanam naturam cœlis inferam.</span></p>
  </aside>

  <aside id="FN434">
    <p class="f"><a class="notebackref" href="#JN16_20"><span class="notemark">*</span> 16:20</a> <span class="fk">Quia plorabitis. </span><span class="ft"> Me occiso, de quo inimici gaudebunt. Similiter plorant omnes boni in ærumnis hujus sæculi; sed mundi amatores gaudent. Boni autem comparantur parienti quæ genuit in partu; sed lætatur de fructu, et plus gaudet de adventu futuræ prolis quam tristis est de præsenti dolore.</span></p>
  </aside>

  <aside id="FN435">
    <p class="f"><a class="notebackref" href="#JN16_23"><span class="notemark">†</span> 16:23</a> <span class="fk">Si quid petieritis. </span><span class="ft"> AUG. Ita sane intelligendum est, quod ait, dabit vobis, ut ea beneficia significata sciantur quæ ad eos qui petunt proprie pertinent. Exaudiuntur enim sancti pro seipsis, non autem pro omnibus aliis amicis vel inimicis. </span><span class="fk">Dabit vobis. </span><span class="ft"> In futuro non rogabitis, sed modo petite et dabitur vobis quod ad vos pertinet, et si non omnibus illis quibus petitis, et ideo dicitur vobis.</span></p>
  </aside>

  <aside id="FN436">
    <p class="f"><a class="notebackref" href="#JN16_25"><span class="notemark">‡</span> 16:25</a> <span class="fk">Hæc in proverbiis. </span><span class="ft"> Quæ hucusque dixi quasi in proverbiis (quæ solent homines audire sed non intelligere) dixi, quia animales estis. </span><span class="fk">Animalis </span><span class="fk">autem qui non percipit quæ sunt Spiritus Dei</span><span class="ft"> I Joan. 1.. Quæcunque dicuntur de incorporea et immutabili substantia, habet quasi proverbia. </span><span class="fk">Sed venit hora. </span><span class="ft"> Qua dato Spiritu faciam vos spirituales, ut certissima intelligentia mentis (etsi non ut in futuro) Deum videatis, et tunc palam de Patre nuntiabo, ut ipsum et me ejusdem substantiæ intelligatis, et tunc, </span><span class="fk">In nomine meo petite. </span><span class="ft"> Quia tunc vere cognoscetis et scietis quod si ut homo rogo Patrem, ut Deus exaudio cum Patre; unde dicit: </span><span class="fk">Et non dico vobis, quoniam ego rogabo Patrem. </span></p>
  </aside>

  <aside id="FN437">
    <p class="f"><a class="notebackref" href="#JN16_27"><span class="notemark">§</span> 16:27</a> <span class="fk">Ipse enim. </span><span class="ft"> Amat nos Pater quia amamus Filium, cum a Patre et Filio accepimus ut amemus Patrem et Filium: data charitate per Spiritum, quem et ipsum amamus cum Patre et Filio, prior amans facit in nobis quod ametur.</span></p>
  </aside>

  <aside id="FN438">
    <p class="f"><a class="notebackref" href="#JN16_28"><span class="notemark">**</span> 16:28</a> <span class="fk">Iterum relinquo mundum. </span><span class="ft"> Reliquit mundum corporali præsentia. Vadit ad Patrem, quia humanitatem ad invisibilia paternæ majestatis induxit. Reliquit mundum, quia ab aspectu amatorum mundi quod viderant abstulit. Redit ad patriam, quia amatoribus suis se æqualem credendum docuit Patri.</span></p>
  </aside>

  <aside id="FN439">
    <p class="f"><a class="notebackref" href="#JN16_29"><span class="notemark">††</span> 16:29</a> <span class="fk">Dicunt ei discipuli ejus. </span><span class="ft"> Cum nondum venisset hora quam promisit: </span><span class="fk">Ecce nunc palam loquitur. </span><span class="ft"> Illa quæ Dominus scit non intelligentibus esse proverbia: illi usque adeo nobis intelligunt, ut nec saltem se non intelligere intelligant. De qua eorum infirmitate admonens respondit: </span><span class="fk">Modo creditis, </span><span class="ft"> etc.</span></p>
  </aside>

  <aside id="FN440">
    <p class="f"><a class="notebackref" href="#JN16_30"><span class="notemark">‡‡</span> 16:30</a> <span class="fk">Nunc scimus quia scis omnia. </span><span class="ft"> Aperte ostendunt, quia loquens de eis, ad eos maxime agebat quæ illos delectabant audire: et quæ ipsi interrogate volebant, hæc ipse præveniens ultro proferebat, et ideo illum, quia cogitationes noverat, confitentur scire omnia quasi Deum et Dei Filium. </span><span class="fk">Et non opus est tibi, </span><span class="ft"> etc. Cum scias omnia, non est opus ut interroges aliquem a quo aliquid scias. Vel etiam interrogeris ab aliquo præsciens quid ille velit. Si autem aliquando interrogavit vel interrogatus est, non eis, sed aliis opus fuit.</span></p>
  </aside>

  <aside id="FN441">
    <p class="f"><a class="notebackref" href="#JN16_31"><span class="notemark">§§</span> 16:31</a> <span class="fk">Modo creditis. </span><span class="ft"> Ut parvuli, quibus quæcunque alta adhuc proverbia sunt, creditis, sed venit hora passionis, et jam prope est, in qua ita perturbemini, ut quod modo creditis, relinquatis, non modo corpore, sed etiam mentis fide; unde: </span><span class="fk">Sperabamus quod redempturus esset Isræl. </span></p>
  </aside>

  <aside id="FN442">
    <p class="f"><a class="notebackref" href="#JN16_32"><span class="notemark">***</span> 16:32</a> <span class="fk">Et non sum, </span><span class="ft"> etc. Ecce profecerunt, sed ad majus vult eos extendi, ut cum dixerint: </span><span class="fk">A Deo existi, </span><span class="ft"> dicat: </span><span class="fk">Pater mecum est, </span><span class="ft"> nec sic putent a Deo exisse, ut putent etiam recessisse. </span><span class="fk">Quia Pater mecum est. </span><span class="ft"> Dixerat </span><span class="fk">Relinquo mundum et vado ad Patrem, </span><span class="ft"> nunc dicit: </span><span class="fk">Pater mecum est, </span><span class="ft"> quod intelligenti est verbum, non intelligenti proverbium. Cui si non est cibus, tamen lactis est alimentum. Ex quo est, quod sciebant eum nosse omnia.</span></p>
  </aside>

  <aside id="FN443">
    <p class="f"><a class="notebackref" href="#JN17_1"><span class="notemark">*</span> 17:1</a> <span class="fk">Hæc locutus est. </span><span class="ft"> Non solum quæ in cœna, sed etiam quæ ab initio. Sed maxime quæ in cœna hac de causa dicit dicta, ut in illo pacem haberent. Hæc pax est pro qua Christiani sumus, pro qua sacramentis imbuimur, pro qua omnimodis erudimur, pro qua Spiritum in pignus accepimus, pro qua in eum credimus et speramus et amore ejus accendimur. Hæc est pressuris consolatio et liberatio. </span><span class="fk">Pater, venit hora. </span><span class="ft"> Potuit orare silentio, sed in orando est etiam doctor, et notam facit orationem quæ et præsentium et futurorum ædificatio. </span><span class="fk">Venit hora. </span><span class="ft"> Non urgente fato, sed disponente Deo, qui sine tempore ordinavit omnia quæ fiant per tempora ordine congruo. </span><span class="fk">Clarifica Filium. </span><span class="ft"> Humilitas in passione, claritas in resurrectione cœpit. Venit hora passionis, seminandæ humilitatis, non differas gloriam resurrectionis, </span><span class="fk">ut Filius tuus clarificet te. </span><span class="ft"> Et sic claritas Patris nec augeri nec minui potest in se. Apud homines minor erat dum in Judæa sola notus, sed per resurrectionem Filii ubique innotuit. </span><span class="fk">Ut Filius tuus clarificet te. </span><span class="ft"> In cognitione hominum, sicut dedisti, usque </span><span class="fk">ut cognoscant te, et quem misisti. </span><span class="ft"> Non enim potest cognitione hominem clarificari Pater, nisi ille cognoscatur per quem clarificatur, id est populus innotescat, et hæc est clarificatio Patris, quæ non circa solos apostolos sed etiam circa omnes credentes sit.</span></p>
  </aside>

  <aside id="FN444">
    <p class="f"><a class="notebackref" href="#JN17_3"><span class="notemark">†</span> 17:3</a> <span class="fk">Hæc est autem, </span><span class="ft"> etc. Ordo, </span><span class="fk">Ut cognoscant te, et quem misisti, </span><span class="ft"> id est Christum cum Spiritu, qui est amborum, esse unum et solum verum Deum. Si ergo eo modo te clarificat Filius sicut dedisti ei potestatem omnis creaturæ, et sic dedisti, </span><span class="fk">ut omne quod dedisti ei det eis vitam æternam: </span><span class="ft"> Et </span><span class="fk">hæc est vita æterna, ut cognoscant te. </span><span class="ft"> Sic te ergo Filius clarificat, ut omnibus quos dedisti ei te cognitum faciat. </span><span class="fk">Ut cognoscant te. </span><span class="ft"> Quod hic est ex Patre, in futuro erit plene. Qui ergo proficit in cognitione, magis vivere tendit. Quando autem erit plena cognitio, erit sine fine laudatio. Et hæc est illa clarificatio, sed prius hic clarificatur dum innotescit fidelibus; unde: </span><span class="fk">Ego te clarificavi super terram. </span></p>
  </aside>

  <aside id="FN445">
    <p class="f"><a class="notebackref" href="#JN17_4"><span class="notemark">‡</span> 17:4</a> <span class="fk">Opus consummavi. </span><span class="ft"> Id est, si aperte futurum diceret, clarificabo, gentibus prædicando. Opus consummabo, quia jam factum prædestinatione; et pro jam facto est habendum, quod certissime est futurum. Hanc prædestinationem in sua clarificatione manifestius aperit, dicens: </span><span class="fk">Quam habui apud te priusquam mundus esset; </span><span class="ft"> id est, sicut tunc in prædestinatione habui apud te ante tempora, ita nunc in re fac in mundo in tempore. </span><span class="fk">Dedisti mihi, </span><span class="ft"> etc. In quo notatur gratia. Nihil enim habet in homine quod non accepit.</span></p>
  </aside>

  <aside id="FN446">
    <p class="f"><a class="notebackref" href="#JN17_5"><span class="notemark">§</span> 17:5</a> <span class="fk">Hominibus. </span><span class="ft"> Possunt hæc omnia dici de omnibus fidelibus futuris. Et est hæc clarificatio qua clarificatus Filius clarificat Patrem super terram, secundum quod est præteritum pro futuro.</span></p>
  </aside>

  <aside id="FN447">
    <p class="f"><a class="notebackref" href="#JN17_6"><span class="notemark">**</span> 17:6</a> <span class="fk">Tui erant. </span><span class="ft"> AUG. Patris erant hi sicut omnia, etc., usque ad quia nondum erat homo.</span></p>
  </aside>

  <aside id="FN448">
    <p class="f"><a class="notebackref" href="#JN17_7"><span class="notemark">††</span> 17:7</a> <span class="fk">Cognoverunt. </span><span class="ft"> Ne putaretur cognitio jam facta per speciem, addit: Crediderunt vere; non eo modo quo cum dixit: Modo creditis, venit hora ut dispergamini. Sed nec adhuc tales erant, sed prænuntiat quales sint futuri accepto Spiritu, sine quo nec servaverunt sermonem quem dixerat.</span></p>
  </aside>

  <aside id="FN449">
    <p class="f"><a class="notebackref" href="#JN17_9"><span class="notemark">‡‡</span> 17:9</a> <span class="fk">Ego pro eis rogo. </span><span class="ft"> Prima oratio fuit: </span><span class="fk">Clarifica Filium, ut Filius clarificet te, </span><span class="ft"> et de his exsecutus est et conclusit in fide credentium. Jam pro eis rogat ut Pater servet eos quos ipse corpore reliquit.</span></p>
  </aside>

  <aside id="FN450">
    <p class="f"><a class="notebackref" href="#JN17_10"><span class="notemark">§§</span> 17:10</a> <span class="fk">Et mea omnia. </span><span class="ft"> Non enim quia Filio dedit Pater amisit, cum Filius adhuc addat: </span><span class="fk">Mea omnia tua et tua mea sunt. </span><span class="ft"> Unigeniti Filii sunt omnia quæ Patris, per hoc quod etiam Deus est ipse, etiam de Patre natus, Patri est æqualis.</span></p>
  </aside>

  <aside id="FN451">
    <p class="f"><a class="notebackref" href="#JN17_11"><span class="notemark">***</span> 17:11</a> <span class="fk">Serva eos. </span><span class="ft"> Ut sint unum in natura sua, sicut et nos in nostra sumus unum; et ideo non ait, ut sint unum nobiscum, aut ut simus unum ipsi et nos sicut nos unum sumus, quia non sunt ejusdem naturæ cum Deo, sicut Filius, secundum quod Deus, unum est cum Patre.</span></p>
  </aside>

  <aside id="FN452">
    <p class="f"><a class="notebackref" href="#JN17_12"><span class="notemark">†††</span> 17:12</a> <span class="fk">Cum essem. </span><span class="ft"> Non debemus intelligere, quod Pater et Filius alternatim servent quasi alter post alterum. Simul enim servant Pater et Filius et Spiritus sanctus qui est unus Deus. Sed Scriptura nos non levat, nisi ad nos descendat. Cum ita loquitur, intelligamus distinguere personas, non separare naturam. Gaudium quod supra expressit, ut sint unum sicut et [.....] hæc est pax illa et beatitudo in futuro sæculo, propter quam omnia fiunt, propter quam se esse locutum dicit in mundo.</span></p>
  </aside>

  <aside id="FN453">
    <p class="f"><a class="notebackref" href="#JN17_17"><span class="notemark">‡‡‡</span> 17:17</a> <span class="fk">Sanctifica. </span><span class="ft"> Sicut ex gratia tua incæpta est sanctificatio per quam jam non sunt de mundo, eadem gratia fac sanctiores, ut perseverent in veritate, cujus umbra fuerunt veteres sanctificationes; id est, in me qui sum veritas, quod subdendo aperit: </span><span class="fk">Sermo tuus veritas est, </span><span class="ft"> quod est, ego sum veritas. Græce, Latine verbum vel sermo, qui est unigenitus Patris.</span></p>
  </aside>

  <aside id="FN454">
    <p class="f"><a class="notebackref" href="#JN17_19"><span class="notemark">§§§</span> 17:19</a> <span class="fk">Et pro eis ego sanctifico. </span><span class="ft"> Id est, ut pro eis prosit, ego me hominem sanctificabo in me Verbo quod est ab initio Incarnationis suæ quando Verbum factum est caro. Ita autem illis prodest, quia et ipsos, qui sunt ego, quia caput et corpus sunt unus Christus, sanctifico in meipso, unde addit: </span><span class="fk">ut sint et ipsi</span><span class="ft"> sicut ego, </span><span class="fk">sanctificati in veritate</span><span class="ft"> et in me.</span></p>
  </aside>

  <aside id="FN455">
    <p class="f"><a class="notebackref" href="#JN17_20"><span class="notemark">*</span> 17:20</a> <span class="fk">Non pro eis. </span><span class="ft"> Jam non de solis apostolis, vel de cæteris membris incipit: Non autem orat pro his qui jam sunt in fide ejus defuncti, sed pro his qui sunt in tentationibus. </span><span class="fk">Sed et pro eis qui. </span><span class="ft"> Usque in finem mundi, vel jam credunt ubicunque sunt, non tamen tam perfecte, ut post credituri sunt post resurrectionem. </span><span class="fk">Per verbum. </span><span class="ft"> Per verbum Evangelii, quod est eorum, non quod per eos tantum sit prædicatum, sed et per Paulum et alios quoslibet, sed quia eis primo et principaliter commissum sit ad prædicandum. Hoc est verbum fidei, verbum Dei, per quod credidit latro, credidit Paulus, et quicunque credit.</span></p>
  </aside>

  <aside id="FN456">
    <p class="f"><a class="notebackref" href="#JN17_21"><span class="notemark">†</span> 17:21</a> <span class="fk">Ut omnes unum sint. </span><span class="ft"> Non ait, Omnes unum sumus, sed ut illi omnes unum sint, sicut tu Pater in me et ego in te, subaudi unum sumus: Ita et Pater in Filio et Filius in Patre, ut unum sint, quia unius substantiæ. Nos vero possumus esse in Patre et Filio et Spiritu sancto. Vel Pater et Filius et Spiritus sanctus in nobis esse possunt, unum tamen cum Deo esse non possumus, quia non unius substantiæ. Deus vero in nobis est ut in templo, nos in illo ut creatura in Creatore. </span><span class="fk">Ut et ipsi. </span><span class="ft"> In nobis dicit, ut quod unum sunt fide et charitate, gratiæ Dei tribuant, ut nunc autem lux in Domino. </span><span class="fk">Ut mundus. </span><span class="ft"> Mundus hic accipitur pro omnibus illis qui unum sunt. Nec hoc quod sunt facit causam ut credant, quia potius credendo unum sunt quamvis unum essent natura, dissentiendo tamen ab uno non erant unum, sed orando dixit ut mundus credat, sicut orando dixit ut omnes unum sint, acsi tertio subaudiatur, rogo ut mundus credat.</span></p>
  </aside>

  <aside id="FN457">
    <p class="f"><a class="notebackref" href="#JN17_24"><span class="notemark">‡</span> 17:24</a> <span class="fk">Quos dedisti. </span><span class="ft"> Id est, traxisti ad me, sic et ego elegi eos de mundo: alii non sunt dati ei, non sunt sui, etsi potestas sit ei omnium. </span><span class="fk">Volo. </span><span class="ft"> Non potest non fieri quod vult Omnipotens, sed illa voluntas est hominis, de qua dicit: </span><span class="fk">Non sicut ego volo</span><span class="ft"> Matth. 26.. </span><span class="fk">Videant. </span><span class="ft"> Cum in forma servi clarificata viderint judicantem bonum et malum, tolletur impius ne videat claritatem Dei qua Deus est, quam soli mundi corde videbunt quod erit eis vita æterna.</span></p>
  </aside>

  <aside id="FN458">
    <p class="f"><a class="notebackref" href="#JN17_26"><span class="notemark">§</span> 17:26</a> <span class="fk">Ut dilectio. </span><span class="ft"> Dilectio qua Pater diligit Filium est in omnibus justis, quia membra ejus sunt et diliguntur in illo qui totus diligitur, ideo subdit: </span><span class="fk">Et ego in ipsis sum. </span><span class="ft"> Quasi dicat: Quia ego sum in ipsis, aliter est in nobis ut in templo, nos in illo aliter; quia nos sumus ille, cum secundum hominem ejus capitis sumus corpus.</span></p>
  </aside>

  <aside id="FN459">
    <p class="f"><a class="notebackref" href="#JN18_1"><span class="notemark">*</span> 18:1</a> <span class="fk">Ubi erat. </span><span class="ft"> In horto capitur ut deleret peccatum commissum in horto deliciarum, in quem hujus sæculi torrentem transiens discipulos introduxit.</span></p>
  </aside>

  <aside id="FN460">
    <p class="f"><a class="notebackref" href="#JN18_3"><span class="notemark">†</span> 18:3</a> <span class="fk">Cohortem. </span><span class="ft"> Non Judæorum, sed militum a præside servato ordine legitimæ potestatis, ut illis tenentibus nullus auderet resistere; vel etiam si quis auderet, contra tot non posset. </span><span class="fk">Venit illuc. </span><span class="ft"> Nocte traditur, ut sine turbis, quæ in die frequentes aderant, inveniretur.</span></p>
  </aside>

  <aside id="FN461">
    <p class="f"><a class="notebackref" href="#JN18_5"><span class="notemark">‡</span> 18:5</a> <span class="fk">Ego sum. </span><span class="ft"> Hac una voce tot feroces et fortes moriturus prostravit virtute latentis Deitatis: quia volebat quidem comprehendi, sed non nisi quando voluit.</span></p>
  </aside>

  <aside id="FN462">
    <p class="f"><a class="notebackref" href="#JN18_6"><span class="notemark">§</span> 18:6</a> <span class="fk">Abierunt retrorsum et ceciderunt in terram. </span><span class="ft"> Sic modo, per Evangelium ubique dicit Christus, Ego sum, et Judæi exspectantes Antichristum retro abeunt et in terrena, quæ amant, cadunt.</span></p>
  </aside>

  <aside id="FN463">
    <p class="f"><a class="notebackref" href="#JN18_8"><span class="notemark">**</span> 18:8</a> <span class="fk">Sinite hos abire. </span><span class="ft"> AUG. Faciunt quod jubet, sinunt eos abire quos non vult perire, non quin post sint morituri, sed quia sic nondum credebant quomodo credunt qui non pereunt.</span></p>
  </aside>

  <aside id="FN464">
    <p class="f"><a class="notebackref" href="#JN18_11"><span class="notemark">††</span> 18:11</a> <span class="fk">Mitte. </span><span class="ft"> Acsi diceret: Quiescat vindicta. Aliter: Converte gladium in locum suum, id est verbum prædicationis converte ad gentes, ubi secundum Paulum ostium apertum et ingens inveniatur. Aliter, postquam plenitudo subintraverit, dicit Petro, per quem totus ordo prædicatorum designatur: Mitte verbum prædicationis ad Isræl. </span><span class="fk">Omnes enim qui gladium acceperint gladio peribunt</span><span class="ft"> Matth. 26.. Quo gladio? Illo qui igneus vertitur ante paradisum: et gladio spiritus, qui in Dei scribitur armatura.</span></p>
  </aside>

  <aside id="FN465">
    <p class="f"><a class="notebackref" href="#JN18_12"><span class="notemark">‡‡</span> 18:12</a> <span class="fk">Cohors autem. </span><span class="ft"> Mos erat Judæis, ut quem morte dignum judicarent vinctum præsidi traderent.</span></p>
  </aside>

  <aside id="FN466">
    <p class="f"><a class="notebackref" href="#JN18_13"><span class="notemark">§§</span> 18:13</a> <span class="fk">Et adduxerunt eum. </span><span class="ft"> Erant eo tempore duo sacerdotum principes (ut Lucas ait), Annas et Caiphas, qui vicissim annos suos agebant. Sed tunc erat annus Caiphæ, et voluntate ejus primum ductus est Jesus ad Annam, non quia collega sed quia socer ejus erat. Vel domus sic erant positæ, ut non deberet Annas a transeuntibus præteriri.</span></p>
  </aside>

  <aside id="FN467">
    <p class="f"><a class="notebackref" href="#JN18_15"><span class="notemark">***</span> 18:15</a> <span class="fk">Et alius discipulus. </span><span class="ft"> Quis sit iste, quia hic tacetur, non temere definiatur. Solet tamen iste Joannes sic se significare.</span></p>
  </aside>

  <aside id="FN468">
    <p class="f"><a class="notebackref" href="#JN18_17"><span class="notemark">†††</span> 18:17</a> <span class="fk">Dicit ille: Non sum. </span><span class="ft"> AUG. Non solum negat Christum qui dicit eum non esse Christum, sed qui etiam negat se esse Christianum, et ita hoc impletur quod Dominus dixit: </span><span class="fk">Ter me negabis</span><span class="ft"> Matth. 26..</span></p>
  </aside>

  <aside id="FN469">
    <p class="f"><a class="notebackref" href="#JN18_21"><span class="notemark">‡‡‡</span> 18:21</a> <span class="fk">Quid me interrogas? </span><span class="ft"> Id est, a quo veritatem audire non desideras. Interroga magis eos de quorum dictis non habeas invidiam. Ita temperat responsionem, ut nec veritatem taceret, nec defendere se videretur.</span></p>
  </aside>

  <aside id="FN470">
    <p class="f"><a class="notebackref" href="#JN18_22"><span class="notemark">§§§</span> 18:22</a> <span class="fk">Hæc autem. </span><span class="ft"> Objicitur, cur non fecerit quod docuit. Debuit non sic respondere, sed alteram maxillam præbere. Sed veraciter et mansuete et juste respondit, et non modo maxillam, sed totum corpus ferienti paravit. Et hinc potius ostendit præcepta patientiæ, non ostentatione corporis, sed cordis præparatione facienda, potest enim quis maxillam visibiliter præbere iratus. Melius ergo respondet vere placatus, et ad ferenda graviora tranquillo animo paratus.</span></p>
  </aside>

  <aside id="FN471">
    <p class="f"><a class="notebackref" href="#JN18_23"><span class="notemark">*</span> 18:23</a> <span class="fk">Si male locutus. </span><span class="ft"> Male loquitur qui contra veritatem loquitur. Si male locutus sum, da testimonium quo probes mendacem.</span></p>
  </aside>

  <aside id="FN472">
    <p class="f"><a class="notebackref" href="#JN18_25"><span class="notemark">†</span> 18:25</a> <span class="fk">Erat autem. </span><span class="ft"> AUG. Dicto, quod Annas misit Jesum ad Caipham, redit ad locum narrationis ubi reliquerat Petrum, ut explicet quid in domo Annæ de trina Petri negatione contigerat.</span></p>
  </aside>

  <aside id="FN473">
    <p class="f"><a class="notebackref" href="#JN18_28"><span class="notemark">‡</span> 18:28</a> <span class="fk">In prætorium. </span><span class="ft"> Id est, ubi præses Pilatus habitabat. Sed si ad Caipham, quomodo in prætorium? forsitan, aliqua causa urgente, de domo Annæ ad audiendum Jesum ambo convenerant. Caiphas perrexit ad prætorium præsidis, et socero suo Jesum reliquit ad audiendum; vel in domo Caiphæ Pilatus acceperat prætorium, et tanta erat domus, ut seorsum habitaret dominus, seorsum Pilatus. </span><span class="fk">Ut non contaminarentur. </span><span class="ft"> Quia diebus azymorum, contaminatio erat illis in alienigenæ habitaculum intrare.</span></p>
  </aside>

  <aside id="FN474">
    <p class="f"><a class="notebackref" href="#JN18_31"><span class="notemark">§</span> 18:31</a> <span class="fk">Nobis non, </span><span class="ft"> etc. Hoc dicunt propter diei festi sanctitatem. Lex enim præcipit, ne parcant malefactoribus, præsertim seducentibus a Deo suo, qualem istum dicebant esse; et contra seipsos dicunt, quia interficiebant quem interficiendum offerebant, sicut et Pilatus interfecit, non tamen manibus suis. Cum Pilatus vellet Jesum tradere Judæis, ut secundum legem suam judicarent eum, noluerunt recipere, dicentes: </span><span class="fk">Nobis non licet interficere quemquam; </span><span class="ft"> et sic impletur sermo Jesu quem de sua morte prædixit, ut eum a Judæis traditum gentes interficerent, quasi sic essent alieni a scelere qui magis peccant, in quo non eorum innocentia, sed dementia monstratur.</span></p>
  </aside>

  <aside id="FN475">
    <p class="f"><a class="notebackref" href="#JN18_34"><span class="notemark">**</span> 18:34</a> <span class="fk">A temetipso hoc dicis, </span><span class="ft"> etc. Scit Jesus quid ipse interrogat et quid ille responsurus est, sed tamen dici voluit non ut sciret, sed ut scriberetur quod scire voluit.</span></p>
  </aside>

  <aside id="FN476">
    <p class="f"><a class="notebackref" href="#JN18_35"><span class="notemark">††</span> 18:35</a> <span class="fk">Quid fecisti. </span><span class="ft"> Quasi: Si hæc culpa non est, quod te regem dixeris, quid aliud fecisti? Quasi non est mirum si judici traderis puniendus qui te regem dicis. Sed si hæc causa non esset, tunc forte alia quærenda esset; quasi: confirma si hæc causa est quæ objicitur, an alia.</span></p>
  </aside>

  <aside id="FN477">
    <p class="f"><a class="notebackref" href="#JN18_36"><span class="notemark">‡‡</span> 18:36</a> <span class="fk">Regnum. </span><span class="ft"> Hoc est quod nos scire voluit, sed prius vicissim interrogando voluit ostendere quæ esset de regno suo hominum opinio, Judæorum vel gentilium, qua ostensa utrisque aptius respondet: </span><span class="fk">Regnum meum non est de hoc mundo. </span><span class="ft"> Quasi, decepti estis; non enim impedio dominationem vestram in hoc mundo, ne vane timeatis et serviatis, sed ad regnum cœleste credendo venire.</span></p>
  </aside>

  <aside id="FN478">
    <p class="f"><a class="notebackref" href="#JN18_37"><span class="notemark">§§</span> 18:37</a> <span class="fk">Tu dicis. </span><span class="ft"> Non se regem timet confiteri, sed ita liberatum est, ut neque se regem neget, nec de mundo se fateatur esse, ut ille sentiebat qui dixit: </span><span class="fk">Ergo rex es tu? </span><span class="ft"> Cui respondit: </span><span class="fk">Tu dicis, quia rex sum ego. </span><span class="ft"> Quasi dicat, carnalis carnaliter dicis.</span></p>
  </aside>

  <aside id="FN479">
    <p class="f"><a class="notebackref" href="#JN18_38"><span class="notemark">***</span> 18:38</a> <span class="fk">Iterum. </span><span class="ft"> Non exspectat responsum, ne cum vellet dimittere mora fieret, subito enim venit in mentem consuetudo qua posset per Pascha dimitti.</span></p>
  </aside>

  <aside id="FN480">
    <p class="f"><a class="notebackref" href="#JN18_39"><span class="notemark">†††</span> 18:39</a> <span class="fk">Est autem. </span><span class="ft"> Quia in Pascha a servitute liberati sunt, in Pascha hæc consuetudo dimittendi eis fuit.</span></p>
  </aside>

  <aside id="FN481">
    <p class="f"><a class="notebackref" href="#JN18_40"><span class="notemark">‡‡‡</span> 18:40</a> <span class="fk">Erat autem Barabbas latro. </span><span class="ft"> Id est filius magistri, id est diaboli, qui latroni in suo scelere Judæis in perfidia magister fuit. Vel Barabbas, id est filius patris, id est diaboli.</span></p>
  </aside>

  <aside id="FN482">
    <p class="f"><a class="notebackref" href="#JN19_1"><span class="notemark">*</span> 19:1</a> <span class="fk">Tunc ergo. </span><span class="ft"> Hoc fecit Pilatus, id est, milites facere permisit, vel etiam jussit ut Judæi satiati de pœnis a morte desisterent.</span></p>
  </aside>

  <aside id="FN483">
    <p class="f"><a class="notebackref" href="#JN19_2"><span class="notemark">†</span> 19:2</a> <span class="fk">Coronam de spinis imposuerunt. </span><span class="ft"> In spinea corona nostrorum notatur susceptio peccatorum, pro qua mortalis fieri voluit. Unde præcursor: </span><span class="fk">Ecce Agnus Dei, ecce qui tollit peccata mundi. </span><span class="ft"> Spinæ namque in peccatorum significatione ponuntur. Unde Dominus: </span><span class="fk">Terra tua spinas et tribulos germinabit</span><span class="ft"> Gen. 3.. Id est, conscientia tua punctiones, et aculeos vitiorum procreare non desistet.</span></p>
  </aside>

  <aside id="FN484">
    <p class="f"><a class="notebackref" href="#JN19_4"><span class="notemark">‡</span> 19:4</a> <span class="fk">Exivit ergo. </span><span class="ft"> Ecce implentur quæ de se prædixerat Jesus occulta potentia, commendatur patientia qua informantur martyres.</span></p>
  </aside>

  <aside id="FN485">
    <p class="f"><a class="notebackref" href="#JN19_5"><span class="notemark">§</span> 19:5</a> <span class="fk">Et dicit eis. </span><span class="ft"> Hic apparet non ignorante Pilato hæc a militibus esse facta, sive jusserit, sive permiserit, ut satiatis Judæis hæc sufficerent, sed magis inardescunt et clamant: </span><span class="fk">Crucifige, crucifige. </span></p>
  </aside>

  <aside id="FN486">
    <p class="f"><a class="notebackref" href="#JN19_7"><span class="notemark">**</span> 19:7</a> <span class="fk">Filium Dei. </span><span class="ft"> Ecce altera major invidia, quia parva videbatur illicita affectatio regni, et tamen utrumque vere erat Christus, et rex et Filius Dei.</span></p>
  </aside>

  <aside id="FN487">
    <p class="f"><a class="notebackref" href="#JN19_9"><span class="notemark">††</span> 19:9</a> <span class="fk">Jesus autem. </span><span class="ft"> Hic et in aliis locis legitur siluisse Christus ut prophetia impleatur: </span><span class="fk">Sicut agnus coram tondente sine voce, sic non aperuit os suum</span><span class="ft"> Isa. 53.. Quæ similitudo de agno data est, ut in suo silentio non reus sed innocens habeatur. Non enim ut conscius convincitur, sed ut mansuetus pro aliis immolatur.</span></p>
  </aside>

  <aside id="FN488">
    <p class="f"><a class="notebackref" href="#JN19_12"><span class="notemark">‡‡</span> 19:12</a> <span class="fk">Et exinde. </span><span class="ft"> Id est, ex hac causa, ne haberet peccatum occidendi innocentem (et si minus illis invidis) quærebat dimittere, non quod tunc primum quæreret, sed si prius volebat modo quærebat. </span><span class="fk">Si hunc dimittis, non es amicus. </span><span class="ft"> Supra legem proposuerunt, secundum quam deberet mori, quia Filium Dei se fecit: sed quia ille legem gentis alienæ non timet, sed magis timet occidere Filium Dei, terrent eum a Cæsare, quem non potest ut auctorem potestatis suæ contemnere.</span></p>
  </aside>

  <aside id="FN489">
    <p class="f"><a class="notebackref" href="#JN19_14"><span class="notemark">§§</span> 19:14</a> <span class="fk">Erat autem parasceve. </span><span class="ft"> AUG. Parasceve quod interpretatur </span><span class="fk">præparatio, </span><span class="ft"> etc., </span><span class="fk">usque </span><span class="fk">ad</span><span class="ft"> et eadem est sexta præparationis.</span></p>
  </aside>

  <aside id="FN490">
    <p class="f"><a class="notebackref" href="#JN19_15"><span class="notemark">***</span> 19:15</a> <span class="fk">Regem vestrum crucifigam? </span><span class="ft"> Adhuc terror quem de Cæsare ingerunt superare conatur, dicens: </span><span class="fk">Regem vestrum crucifigam? </span><span class="ft"> De ignominia eorum volens eos frangere, quos de ignominia Christi non poterat mitigare.</span></p>
  </aside>

  <aside id="FN491">
    <p class="f"><a class="notebackref" href="#JN19_16"><span class="notemark">†††</span> 19:16</a> <span class="fk">Tunc ergo. </span><span class="ft"> Quia profitentur Cæsarem aperte contra eum esse si alium regem velit eis ingerere, dimittendo impunitum quem propter hos ausus tradiderant occidendum. Victus ergo timore, tradidit eis Jesum ut crucifigatur. </span><span class="fk">Tradidit eis Jesum ut crucifigeretur. </span><span class="ft"> Eis, non quod ipsi manibus eum acciperent, qui supra hoc excusaverant, sed ut crimine impliciti videantur a quo alieni esse conantur, cum non nisi pro eis hoc faceret Pilatus, unde nec ait ut crucifigerent, sed ut crucifigeretur judicio et potestate Pilati.</span></p>
  </aside>

  <aside id="FN492">
    <p class="f"><a class="notebackref" href="#JN19_17"><span class="notemark">‡‡‡</span> 19:17</a> <span class="fk">Bajulans. </span><span class="ft"> Portabat crucem suam Jesus. Grande ludibrium impiis, grande mysterium piis gloriantibus, quasi in sceptro regni, et est crux candelabrum lucernæ quæ non erat sub modio ponenda. Primo Dominus crucem portat, quia prior passus est; postea imposita est Simoni Cyrenæo, quia debemus sequi vestigia.</span></p>
  </aside>

  <aside id="FN493">
    <p class="f"><a class="notebackref" href="#JN19_18"><span class="notemark">§§§</span> 19:18</a> <span class="fk">Et cum eo. </span><span class="ft"> Latro qui permansit in perfidia significat Judæos; qui confitetur, gentes significat.</span></p>
  </aside>

  <aside id="FN494">
    <p class="f"><a class="notebackref" href="#JN19_19"><span class="notemark">*</span> 19:19</a> <span class="fk">Et erat scriptum. </span><span class="ft"> Hæ tres linguæ cæteris eminebant: Hebræa propter Judæos in lege Dei gloriantes; Græca propter gentium sapientes; Latina propter Romanos tunc pene omnibus gentibus imperantes.</span></p>
  </aside>

  <aside id="FN495">
    <p class="f"><a class="notebackref" href="#JN19_23"><span class="notemark">†</span> 19:23</a> <span class="fk">Milites ergo cum crucifixissent eum. </span><span class="ft"> Ecce quæ gesta sunt juxta crucem, cum jam crucifixus esset. </span><span class="fk">Quatuor. </span><span class="ft"> Quadripertita vestis signat Ecclesiam toto orbe, qui quatuor partibus constat diffusam omnibus partibus æqualiter, id est concorditer distributam. Tunica sortita omnium partium significat unitatem, quæ charitatis vinculo continetur. </span><span class="fk">Desuper. </span><span class="ft"> Quia charitas supereminet omnibus per totum, quia nemo est ejus expers qui pertinere videatur ad totum, a quo toto, sicut Græca indicat lingua, catholica vocatur Ecclesia, quæ in sorte Dei gratia commendatur.</span></p>
  </aside>

  <aside id="FN496">
    <p class="f"><a class="notebackref" href="#JN19_26"><span class="notemark">‡</span> 19:26</a> <span class="fk">Cum vidisset ergo Jesus matrem et discipulum stantem quem diligebat. </span><span class="ft"> Qui divina facturus, quasi repulit ignotam matrem; jam ostendit venisse horam, quam tunc prædixit, in qua agnoscit de qua fuerat mortaliter natus. Et docet ut a piis filiis impendatur cura parentibus, unde et Apostolus: </span><span class="fk">Si quis suorum curam non habet, fidem negat</span><span class="ft"> I Tim. 5., etc.</span></p>
  </aside>

  <aside id="FN497">
    <p class="f"><a class="notebackref" href="#JN19_27"><span class="notemark">§</span> 19:27</a> <span class="fk">Et ex illa hora accepit eam discipulus. </span><span class="ft"> Qui etsi jam non haberet propria, in illa societate centupliciter acceperat, ubi erant omnia communia, nihil habens et omnia possidens.</span></p>
  </aside>

  <aside id="FN498">
    <p class="f"><a class="notebackref" href="#JN20_4"><span class="notemark">*</span> 20:4</a> <span class="fk">Currebant autem. </span><span class="ft"> Joannes significat Synagogam, quæ prior venit ad monumentum sed non intravit, quia prophetias de incarnatione et passione audivit, sed et mortuum credere noluit. Petrus Ecclesiam, quæ cognovit carne mortuum, viventem credidit Deum, post quem et in Judæa in fine intrabit.</span></p>
  </aside>

  <aside id="FN499">
    <p class="f"><a class="notebackref" href="#JN20_7"><span class="notemark">†</span> 20:7</a> <span class="fk">Separatur. </span><span class="ft"> Quia sacramenta Divinitatis incomprehensibilia a nostræ infirmitatis cognitione remota sunt. In involuto, nec finis nec initium aspicitur. Sic celsitudo Divinitatis nec cœpit esse, nec desinit. </span><span class="fk">In unum locum. </span><span class="ft"> Quia in scissura mentium Deus non est, sed in unitate. Vel, sudarium capitis passio Christi, cujus sacramenta infidelibus sunt occultata seorsum, quia longe a nostra, quia ille sponte et sine culpa passus, nos inviti cum culpa.</span></p>
  </aside>

  <aside id="FN500">
    <p class="f"><a class="notebackref" href="#JN20_9"><span class="notemark">‡</span> 20:9</a> <span class="fk">Nondum enim. </span><span class="ft"> Scilicet, usque adeo, ut cum ab ipso Domino aperte diceretur propter consuetudinem ab eo audiendi parabolas, non intelligerent.</span></p>
  </aside>

  <aside id="FN501">
    <p class="f"><a class="notebackref" href="#JN20_11"><span class="notemark">§</span> 20:11</a> <span class="fk">Plorans. </span><span class="ft"> Jam plus de sublato quam de occiso plorat, quia tanti magistri cujus vita subtracta fuerat, nec memoria remanebat et iste dolor ibi eam tenebat. </span><span class="fk">Dum ergo, </span><span class="ft"> etc. Cum eum sciret ibi non esse, sed quia nimis dolet, nec suis oculis, nec oculis illorum duorum credentium putavit. Vel potius divino instinctu hoc factum est.</span></p>
  </aside>

  <aside id="FN502">
    <p class="f"><a class="notebackref" href="#JN20_12"><span class="notemark">**</span> 20:12</a> <span class="fk">Vidit duos. </span><span class="ft"> Angeli, id est nuntii, significant Evangelium Christi a capite usque ad pedes, id est ab initio usque ad finem esse nuntiandum. Et ille ex passione sua erat nuntiandus, quia Deus est ante sæcula, et homo in fine sæculi. Sedet ergo angelus ad caput, cum dicit: </span><span class="fk">In principio erat Verbum. </span><span class="ft"> Ad pedes, cum dicit: </span><span class="fk">Verbum caro factum est. </span><span class="ft"> Vel duo angeli duo Testamenta, unum prius, aliud sequens. Conjuncta dum pari sensu incarnatum, mortuum, resuscitatum nuntiant.</span></p>
  </aside>

  <aside id="FN503">
    <p class="f"><a class="notebackref" href="#JN20_13"><span class="notemark">††</span> 20:13</a> <span class="fk">Quid ploras? </span><span class="ft"> Quasi dicat: </span><span class="fk">Noli peccare. </span><span class="ft"> Prohibent lacrymas quodammodo nuntiantes gaudium. At illa putans eos interrogare nescientes, prodit causam lacrymarum: </span><span class="fk">Quia tulerunt Dominum meum, </span><span class="ft"> id est corpus Domini mei.</span></p>
  </aside>

  <aside id="FN504">
    <p class="f"><a class="notebackref" href="#JN20_14"><span class="notemark">‡‡</span> 20:14</a> <span class="fk">Et non sciebat quia Jesus, </span><span class="ft"> etc. Quia tergum ad eum habebat quem non resurrexisse credebat; quia amabat et dubitabat, videbat et non cognoscebat.</span></p>
  </aside>

  <aside id="FN505">
    <p class="f"><a class="notebackref" href="#JN20_15"><span class="notemark">§§</span> 20:15</a> <span class="fk">Quem quæris? Illa existimans quia hortulanus esset, dicit ei. </span><span class="ft"> Non quod dubitet quem requireret, sed quia illa quem quærit ignoret, non enim quærit Christum, sed quem putat raptum. </span><span class="fk">Domine. </span><span class="ft"> Quem putat hortulanum dicit Dominum, ut honorificaret hominem a quo rogabat beneficium. Nec sic dicit eum Dominum, sicut illum quem quærit sublatum. Jesum vero agnoscens vocat magistrum, quia recolit eum a quo discernere humana et divina discebat. </span><span class="fk">Si tu sustulisti eum. </span><span class="ft"> Non dicit quem, quia hoc in animo agit vis amoris, ut quem semper cogitat nullum alium ignorare credat.</span></p>
  </aside>

  <aside id="FN506">
    <p class="f"><a class="notebackref" href="#JN20_16"><span class="notemark">***</span> 20:16</a> <span class="fk">Maria. Conversa illa dicit ei: Rabboni, quod dicitur magister. Dicit ei Jesus. </span><span class="ft"> Postquam communi nomine vocavit, et non est agnitus, vocat ex nomine, ac si dicat, Recognosce eum a quo recognosceris.</span></p>
  </aside>

  <aside id="FN507">
    <p class="f"><a class="notebackref" href="#JN20_18"><span class="notemark">†††</span> 20:18</a> <span class="fk">Venit Maria Magdalenæ annuntians discipulis, quia vidit Dominum, </span><span class="ft"> etc. Ibi culpa abscinditur undet processit. Mulier mortem viro propinavit, modo mulier vitam nuntiat viris, et quæ tunc verba serpentis modo narrat verba vivificatoris, ac si ipsis rebus dicat Deus: De qua manu illatus est potus mortis, de ipsa suscipite potum vitæ.</span></p>
  </aside>

  <aside id="FN508">
    <p class="f"><a class="notebackref" href="#JN20_19"><span class="notemark">‡‡‡</span> 20:19</a> <span class="fk">Cum ergo, </span><span class="ft"> etc. Hoc ipso in die resurrectionis factum est, in quo quinquies Jesus apparuit. Primo Mariæ Magdalenæ, secundo eidem cum aliis currenti nuntiare discipulis volentibus, tertio Petro, quarto Cleophæ et socio ejus, quinto discipulis januis clausis prædictis duobus jam reversis.</span></p>
  </aside>

  <aside id="FN509">
    <p class="f"><a class="notebackref" href="#JN20_20"><span class="notemark">§§§</span> 20:20</a> <span class="fk">Ostendit eis manus et latus. </span><span class="ft"> Post resurrectionem in corpore suo Dominus duo contraria ostendit, et palpabile ejusdem naturæ ut formet ad fidem, et incorruptibile alterius gloriæ ut invitet ad præmium.</span></p>
  </aside>

  <aside id="FN510">
    <p class="f"><a class="notebackref" href="#JN20_21"><span class="notemark">*</span> 20:21</a> <span class="fk">Dixit ergo eis iterum. Pax vobis, </span><span class="ft"> etc. Pacem offert, qui propter pacem venit, iterat, ut monstret per suum sanguinem esse pacificata quæ in cœlis sunt, et quæ in terra.</span></p>
  </aside>

  <aside id="FN511">
    <p class="f"><a class="notebackref" href="#JN20_22"><span class="notemark">†</span> 20:22</a> <span class="fk">Accipite Spiritum sanctum. </span><span class="ft"> AUG. In terra datur spiritus ut diligatur proximus, e cœlo datur Spiritus, ut diligatur Deus.</span></p>
  </aside>

  <aside id="FN512">
    <p class="f"><a class="notebackref" href="#JN20_23"><span class="notemark">‡</span> 20:23</a> <span class="fk">Quorum remiseritis peccata. </span><span class="ft"> Ecce charitas, quæ per Spiritum sanctum infunditur cordibus eorum. Qui participes sui sunt, peccata dimittit; eorum qui non sunt, tenet. Et ideo postquam dixit: </span><span class="fk">Accipite Spiritum sanctum, </span><span class="ft"> continuo subjecit: </span><span class="fk">Quorum remiseritis peccata. </span></p>
  </aside>

  <aside id="FN513">
    <p class="f"><a class="notebackref" href="#JN20_24"><span class="notemark">§</span> 20:24</a> <span class="fk">Thomas autem unus. </span><span class="ft"> Non casu, sed divina dispositione defuit Thomas et audita non credidit; unde palpandum se ei Dominus præbuit, quia ejus dubitatione et facta sibi probatione nulli relinquitur jam dubitare. </span><span class="fk">Qui dicitur Didymus. </span><span class="ft"> Didymus, id est geminus, quia dubius Thomas, id est abyssus: quia dubitando profundius novit.</span></p>
  </aside>

  <aside id="FN514">
    <p class="f"><a class="notebackref" href="#JN20_28"><span class="notemark">**</span> 20:28</a> <span class="fk">Respondit. </span><span class="ft"> Videbat et tangebat hominem, et super hoc Deum credebat jam remota dubitatione, et confitebatur quem non videbat.</span></p>
  </aside>

  <aside id="FN515">
    <p class="f"><a class="notebackref" href="#JN20_29"><span class="notemark">††</span> 20:29</a> <span class="fk">Quia vidisti me, Thoma, credidisti. </span><span class="ft"> Non ait tetigisti, sed vidisti: quia visus quodam modo generalis sensus est qui de aliis quatuor dici solet. Forsitan non fuit ausus tangere; sed aspiciendo tantum, seu etiam tangendo credit. </span><span class="fk">Beati. </span><span class="ft"> Commendat fidem gentium, sed præterito utitur, ut qui quod erat futurum, in sua prædestinatione noverat jam factum.</span></p>
  </aside>

  <aside id="FN516">
    <p class="f"><a class="notebackref" href="#JN21_1"><span class="notemark">*</span> 21:1</a> <span class="fk">Postea manifestavit. </span><span class="ft"> Relictis omnibus secuti fuerunt Jesum. Quod si post mortem Jesu antequam redderetur eis vivus, repetissent priorem artem, possent videri ex desperatione hoc fecisse; sed post redditum vivum, post acceptum ejus insufflationis spiritum, post verba ejus: </span><span class="fk">Sicut misit me Pater, et ego mitto vos, </span><span class="ft"> subito fiunt quod fuerunt, piscatores, non hominum sed piscium. Sed sciendum est non prohibitos fuisse sua arte licita victum quærere, apostolatus integritate servata, cum unde viverent non haberent, et sic illis laborantibus adjecit Deus necessaria quæ promisit, hic autem penuria eorum disposita est, ut in piscatione tanta exhiberentur sacramenta.</span></p>
  </aside>

  <aside id="FN517">
    <p class="f"><a class="notebackref" href="#JN21_14"><span class="notemark">†</span> 21:14</a> <span class="fk">Hoc jam. </span><span class="ft"> Non quod ter tantum manifestatus sit, sed ad dies, refert, primo die quo resurrexit, post octo dies, hoc die quando hoc fecit de piscibus. Secundum dies ergo manifestationes numerantur. Prima, quotiescunque sit facta, uno die resurrectionis. Secunda, post octo dies, et hæc est tertia. In hac tertia manifestatione hoc Evangelium terminatur.</span></p>
  </aside>

  <aside id="FN518">
    <p class="f"><a class="notebackref" href="#JN21_15"><span class="notemark">‡</span> 21:15</a> <span class="fk">Cum ergo prandissent. </span><span class="ft"> Jesus scit quod interrogat an plus diligat, Petrus quod de se novit, dicit, id est quod amat. Et quia de aliis quantum diligant, nescit, ideo utrum plus illis diligat, tacet. Ecce docet, non temere definire de occultis, et priori periculo negationis cautius de se respondit. </span><span class="fk">Pasce agnos meos. </span><span class="ft"> Si me diligis, </span><span class="fk">pasce agnos meos. </span><span class="ft"> Non ut tuos gloriam meam in eis quære, non tuam; mea lucra, non tua, quia dilectio Dei probatur in dilectione proximi. Qui vero opus pietatis negat proximis, minus Deum diligit. Hæc autem charitas ex divina datur gratia. Quod tacite innuit Joannes dum interrogans de amore dicit hic quod non alibi: </span><span class="fk">Simon Joannis, </span><span class="ft"> id est obediens Dei gratia, quia quod ardentius cæteris diligit et obedit, non est nisi Dei gratia.</span></p>
  </aside>

  <aside id="FN519">
    <p class="f"><a class="notebackref" href="#JN21_17"><span class="notemark">§</span> 21:17</a> <span class="fk">Dicit ei tertio. </span><span class="ft"> Interrogat quod sciebat non semel, sed iterum et tertio; et tertio audit a Petro se diligi, et tertio jubet pascere oves. Trinæ negationi redditur trina confessio, ne minus amori lingua serviat quam timori. Et sicut fuit judicium timoris negare pastorem, sic officium amoris pascere Domini gregem. </span><span class="fk">Contristatus est Petrus. </span><span class="ft"> AUG. Etiam remissis peccatis tolerat homo miseriam, in quam tamen ex peccato venit. Productior enim pœna est quam culpa, nec parva videretur culpa, si cum illa auferretur pœna. Est ideo vel ad demonstrationem debitæ miseriæ, vel ad emendationem labilis vitæ, vel ad exercitationem necessariæ patientiæ temporaliter tenet hominem pœna, etiam quem jam reum non tenet culpa, et hæc est horum dierum flenda, sed non reprehendenda conditio. </span><span class="fk">Pasce. </span><span class="ft"> Pascere oves est credentes ne deficiant confortare, terrena subsidia, si necesse est, subditis providere, exempla virtutum præbere, adversariis obsistere, peccantes corrigere.</span></p>
  </aside>

  <aside id="FN520">
    <p class="f"><a class="notebackref" href="#JN21_18"><span class="notemark">**</span> 21:18</a> <span class="fk">Cum autem senueris. </span><span class="ft"> Passurum prædicit qui negaturum prædixerat, hoc jam poterat resurrectione firmatus, quod immature pollicebatur infirmus. Jam non metuit hujus vitæ interitum, quia resurgente Domino vitæ alterius præcessit exemplum.</span></p>
  </aside>

  <aside id="FN521">
    <p class="f"><a class="notebackref" href="#JN21_19"><span class="notemark">††</span> 21:19</a> <span class="fk">Et cum hoc dixisset. </span><span class="ft"> His dictis, cœpit Jesus abire, et nondum intellecto quod audivit, </span><span class="fk">Sequere me, </span><span class="ft"> cœpit Petrus incessu pedum sequi, secutus est et Joannes qui sciebat se diligi.</span></p>
  </aside>

  <aside id="FN522">
    <p class="f"><a class="notebackref" href="#JN21_20"><span class="notemark">‡‡</span> 21:20</a> <span class="fk">Quem diligebat Jesus. </span><span class="ft"> Diligebat et alios, sed familiarius istum donavit potiore dulcedine sui amoris, quia virgo electus ab ipso virgo permansit, unde et matrem ei commendavit. AUG. Tacito nomine discernitur Joannes a cæteris, etc., usque ad qui virgo est Joannes convenit futuræ vitæ, ubi neque nubent neque nubentur. </span><span class="fk">Super pectus. </span><span class="ft"> In pectore Jesu sunt </span><span class="fk">omnes thesauri sapientiæ et scientiæ absconditi, </span><span class="ft"> super quod recubuit quem majori cæteris sapientiæ et scientiæ singularis munere donat, in quo figurabatur quanta arcana divinitate præ cæteris esset scripturus.</span></p>
  </aside>

  <aside id="FN523">
    <p class="f"><a class="notebackref" href="#JN21_21"><span class="notemark">§§</span> 21:21</a> <span class="fk">Domine, hic autem quid? </span><span class="ft"> Quia audierat Petrus se crucifigendum, voluit etiam fratris cognoscere exitum.</span></p>
  </aside>

  <aside id="FN524">
    <p class="f"><a class="notebackref" href="#JN21_22"><span class="notemark">***</span> 21:22</a> <span class="fk">Sic eum volo manere, donec veniam. </span><span class="ft"> Nolo eum per martyrium consummare, sed exspectare eum placidam carnis suæ absolutionem, quando ego veniens recipiam eum in æternam beatitudinem.</span></p>
  </aside>

  <aside id="FN525">
    <p class="f"><a class="notebackref" href="#JN21_23"><span class="notemark">†††</span> 21:23</a> <span class="fk">Et non dixit ei. </span><span class="ft"> Non est intelligendum quod Joannes non sit mortuus in carne, sed quidquid ante passus, quod ultimum in pace senium finiret. Non enim magnum erat dare dilecto non mori, cum dissolvi et esse cum Christo sit multo melius.</span></p>
  </aside>

  <aside id="FN526">
    <p class="f"><a class="notebackref" href="#JN21_24"><span class="notemark">‡‡‡</span> 21:24</a> <span class="fk">Hic est, </span><span class="ft"> etc. Hic aperte suam designat personam ex officio, quod noluit designare ex vocabulo.</span></p>
  </aside>

  <aside id="FN527">
    <p class="f"><a class="notebackref" href="#JN21_25"><span class="notemark">§§§</span> 21:25</a> <span class="fk">Nec ipsum arbitror mundum. </span><span class="ft"> AUG. Non spatio locorum, credendum est mundum capere non posse, etc., usque ad sicut alii tropi, hoc est locutionum modi. </span><span class="fk">Nec ipsum. </span><span class="ft"> Non dicit spatio non posse capi, sed capacitate legentium, quamvis salva fide rerum plerumque verba videantur excedere fidem per hyperbolen.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>