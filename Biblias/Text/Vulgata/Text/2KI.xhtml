<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -II REGUM</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">II REGUM</p>

  <div class="divCap"><a href='2KI.xhtml#K21_0' class="button">1</a><a href='2KI.xhtml#K22_0' class="button">2</a><a href='2KI.xhtml#K23_0' class="button">3</a><a href='2KI.xhtml#K24_0' class="button">4</a><a href='2KI.xhtml#K25_0' class="button">5</a><a href='2KI.xhtml#K26_0' class="button">6</a><a href='2KI.xhtml#K27_0' class="button">7</a><a href='2KI.xhtml#K28_0' class="button">8</a><a href='2KI.xhtml#K29_0' class="button">9</a><a href='2KI.xhtml#K210_0' class="button">10</a><a href='2KI.xhtml#K211_0' class="button">11</a><a href='2KI.xhtml#K212_0' class="button">12</a><a href='2KI.xhtml#K213_0' class="button">13</a><a href='2KI.xhtml#K214_0' class="button">14</a><a href='2KI.xhtml#K215_0' class="button">15</a><a href='2KI.xhtml#K216_0' class="button">16</a><a href='2KI.xhtml#K217_0' class="button">17</a><a href='2KI.xhtml#K218_0' class="button">18</a><a href='2KI.xhtml#K219_0' class="button">19</a><a href='2KI.xhtml#K220_0' class="button">20</a><a href='2KI.xhtml#K221_0' class="button">21</a><a href='2KI.xhtml#K222_0' class="button">22</a><a href='2KI.xhtml#K223_0' class="button">23</a><a href='2KI.xhtml#K224_0' class="button">24</a><a href='2KI.xhtml#K225_0' class="button">25</a></div>

  <p class='main' id='K20_0'></p>

  <h2>INCIPIT LIBER MALACHIM ID EST REGUM QUARTUS</h2>

  <p class='pT4' id='K21_0'>1</p>

  <p class='Normale'><span class="Versetto" id="K21_1">1&#160;</span>Prævaricatus est autem Moab in Israël, postquam mortuus est Achab. <span class="Versetto" id="K21_2">2&#160;</span>Ceciditque Ochozias per cancellos cœnaculi sui, quod habebat in Samaria, et ægrotavit: misitque nuntios, dicens ad eos: Ite, consulite Beelzebub deum Accaron, utrum vivere queam de infirmitate mea hac.<a href='#FN1'>*</a> <span class="Versetto" id="K21_3">3&#160;</span>Angelus autem Domini locutus est ad Eliam Thesbiten, dicens: Surge, et ascende in occursum nuntiorum regis Samariæ, et dices ad eos: Numquid non est Deus in Israël, ut eatis ad consulendum Beelzebub deum Accaron? <span class="Versetto" id="K21_4">4&#160;</span>Quam ob rem hæc dicit Dominus: De lectulo, super quem ascendisti, non descendes, sed morte morieris. Et abiit Elias. <span class="Versetto" id="K21_5">5&#160;</span>Reversique sunt nuntii ad Ochoziam. Qui dixit eis: Quare reversi estis? <span class="Versetto" id="K21_6">6&#160;</span>At illi responderunt ei: Vir occurrit nobis, et dixit ad nos: Ite, et revertimini ad regem qui misit vos, et dicetis ei: Hæc dicit Dominus: Numquid quia non erat Deus in Israël, mittis ut consulatur Beelzebub deus Accaron? idcirco de lectulo, super quem ascendisti, non descendes, sed morte morieris. <span class="Versetto" id="K21_7">7&#160;</span>Qui dixit eis: Cujus figuræ et habitus est vir ille, qui occurrit vobis, et locutus est verba hæc? <span class="Versetto" id="K21_8">8&#160;</span>At illi dixerunt: Vir pilosus, et zona pellicea accinctus renibus. Qui ait: Elias Thesbites est. <span class="Versetto" id="K21_9">9&#160;</span>Misitque ad eum quinquagenarium principem, et quinquaginta qui erant sub eo. Qui ascendit ad eum: sedentique in vertice montis, ait: Homo Dei, rex præcepit ut descendas.<a href='#FN2'>†</a> <span class="Versetto" id="K21_10">10&#160;</span>Respondensque Elias, dixit quinquagenario: Si homo Dei sum, descendat ignis de cælo, et devoret te, et quinquaginta tuos. Descendit itaque ignis de cælo, et devoravit eum, et quinquaginta qui erant cum eo. <span class="Versetto" id="K21_11">11&#160;</span>Rursumque misit ad eum principem quinquagenarium alterum, et quinquaginta cum eo. Qui locutus est illi: Homo Dei, hæc dicit rex: Festina, descende. <span class="Versetto" id="K21_12">12&#160;</span>Respondens Elias, ait: Si homo Dei ego sum, descendat ignis de cælo, et devoret te, et quinquaginta tuos. Descendit ergo ignis de cælo, et devoravit illum, et quinquaginta ejus. <span class="Versetto" id="K21_13">13&#160;</span>Iterum misit principem quinquagenarium tertium, et quinquaginta qui erant cum eo. Qui cum venisset, curvavit genua contra Eliam, et precatus est eum, et ait: Homo Dei, noli despicere animam meam, et animas servorum tuorum qui mecum sunt. <span class="Versetto" id="K21_14">14&#160;</span>Ecce descendit ignis de cælo, et devoravit duos principes quinquagenarios primos, et quinquagenos qui cum eis erant: sed nunc obsecro ut miserearis animæ meæ. <span class="Versetto" id="K21_15">15&#160;</span>Locutus est autem angelus Domini ad Eliam, dicens: Descende cum eo: ne timeas. Surrexit igitur, et descendit cum eo ad regem, <span class="Versetto" id="K21_16">16&#160;</span>et locutus est ei: Hæc dicit Dominus: Quia misisti nuntios ad consulendum Beelzebub deum Accaron, quasi non esset Deus in Israël a quo posses interrogare sermonem, ideo de lectulo super quem ascendisti, non descendes, sed morte morieris. <span class="Versetto" id="K21_17">17&#160;</span>Mortuus est ergo juxta sermonem Domini quem locutus est Elias, et regnavit Joram frater ejus pro eo, anno secundo Joram filii Josaphat regis Judæ: non enim habebat filium. <span class="Versetto" id="K21_18">18&#160;</span>Reliqua autem verborum Ochoziæ quæ operatus est, nonne hæc scripta sunt in libro sermonum dierum regum Israël?</p>

  <p class='pT4' id='K22_0'>2</p>

  <p class='Normale'><span class="Versetto" id="K22_1">1&#160;</span>Factum est autem cum levare vellet Dominus Eliam per turbinem in cælum, ibant Elias et Eliseus de Galgalis. <span class="Versetto" id="K22_2">2&#160;</span>Dixitque Elias ad Eliseum: Sede hic, quia Dominus misit me usque in Bethel. Cui ait Eliseus: Vivit Dominus, et vivit anima tua, quia non derelinquam te. Cumque descendissent Bethel,<a href='#FN3'>*</a> <span class="Versetto" id="K22_3">3&#160;</span>egressi sunt filii prophetarum qui erant in Bethel, ad Eliseum, et dixerunt ei: Numquid nosti quia hodie Dominus tollet dominum tuum a te? Qui respondit: Et ego novi: silete. <span class="Versetto" id="K22_4">4&#160;</span>Dixit autem Elias ad Eliseum: Sede hic, quia Dominus misit me in Jericho. Et ille ait: Vivit Dominus, et vivit anima tua, quia non derelinquam te. Cumque venissent Jericho, <span class="Versetto" id="K22_5">5&#160;</span>accesserunt filii prophetarum qui erant in Jericho, ad Eliseum, et dixerunt ei: Numquid nosti quia Dominus hodie tollet dominum tuum a te? Et ait: Ego novi: silete. <span class="Versetto" id="K22_6">6&#160;</span>Dixit autem ei Elias: Sede hic, quia Dominus misit me usque ad Jordanem. Qui ait: Vivit Dominus, et vivit anima tua, quia non derelinquam te. Ierunt igitur ambo pariter, <span class="Versetto" id="K22_7">7&#160;</span>et quinquaginta viri de filiis prophetarum secuti sunt eos, qui et steterunt e contra, longe: illi autem ambo stabant super Jordanem. <span class="Versetto" id="K22_8">8&#160;</span>Tulitque Elias pallium suum, et involvit illud, et percussit aquas: quæ divisæ sunt in utramque partem, et transierunt ambo per siccum. <span class="Versetto" id="K22_9">9&#160;</span>Cumque transissent, Elias dixit ad Eliseum: Postula quod vis ut faciam tibi, antequam tollar a te. Dixitque Eliseus: Obsecro ut fiat in me duplex spiritus tuus.<a href='#FN4'>†</a> <span class="Versetto" id="K22_10">10&#160;</span>Qui respondit: Rem difficilem postulasti: attamen si videris me quando tollar a te, erit tibi quod petisti: si autem non videris, non erit.<a href='#FN5'>‡</a> <span class="Versetto" id="K22_11">11&#160;</span>Cumque pergerent, et incedentes sermocinarentur, ecce currus igneus, et equi ignei diviserunt utrumque: et ascendit Elias per turbinem in cælum. <span class="Versetto" id="K22_12">12&#160;</span>Eliseus autem videbat, et clamabat: Pater mi, pater mi, currus Israël, et auriga ejus. Et non vidit eum amplius: apprehenditque vestimenta sua, et scidit illa in duas partes. <span class="Versetto" id="K22_13">13&#160;</span>Et levavit pallium Eliæ, quod ceciderat ei: reversusque stetit super ripam Jordanis,<a href='#FN6'>§</a> <span class="Versetto" id="K22_14">14&#160;</span>et pallio Eliæ, quod ceciderat ei, percussit aquas, et non sunt divisæ: et dixit: Ubi est Deus Eliæ etiam nunc? Percussitque aquas, et divisæ sunt huc atque illuc, et transiit Eliseus. <span class="Versetto" id="K22_15">15&#160;</span>Videntes autem filii prophetarum qui erant in Jericho e contra, dixerunt: Requievit spiritus Eliæ super Eliseum. Et venientes in occursum ejus, adoraverunt eum proni in terram, <span class="Versetto" id="K22_16">16&#160;</span>dixeruntque illi: Ecce cum servis tuis sunt quinquaginta viri fortes qui possunt ire, et quærere dominum tuum, ne forte tulerit eum spiritus Domini, et projecerit eum in unum montium, aut in unam vallium. Qui ait: Nolite mittere. <span class="Versetto" id="K22_17">17&#160;</span>Coëgeruntque eum donec acquiesceret, et diceret: Mittite. Et miserunt quinquaginta viros: qui cum quæsissent tribus diebus, non invenerunt.<a href='#FN7'>**</a> <span class="Versetto" id="K22_18">18&#160;</span>Et reversi sunt ad eum: at ille habitabat in Jericho, et dixit eis: Numquid non dixi vobis: Nolite mittere? <span class="Versetto" id="K22_19">19&#160;</span>Dixerunt quoque viri civitatis ad Eliseum: Ecce habitatio civitatis hujus optima est, sicut tu ipse, domine, perspicis: sed aquæ pessimæ sunt, et terra sterilis. <span class="Versetto" id="K22_20">20&#160;</span>At ille ait: Afferte mihi vas novum, et mittite in illud sal. Quod cum attulissent, <span class="Versetto" id="K22_21">21&#160;</span>egressus ad fontem aquarum misit in illum sal, et ait: Hæc dicit Dominus: Sanavi aquas has, et non erit ultra in eis mors, neque sterilitas. <span class="Versetto" id="K22_22">22&#160;</span>Sanatæ sunt ergo aquæ usque in diem hanc, juxta verbum Elisei quod locutus est. <span class="Versetto" id="K22_23">23&#160;</span>Ascendit autem inde in Bethel: cumque ascenderet per viam, pueri parvi egressi sunt de civitate, et illudebant ei, dicentes: Ascende calve, ascende calve.<a href='#FN8'>††</a> <span class="Versetto" id="K22_24">24&#160;</span>Qui cum respexisset, vidit eos, et maledixit eis in nomine Domini: egressique sunt duo ursi de saltu, et laceraverunt ex eis quadraginta duos pueros. <span class="Versetto" id="K22_25">25&#160;</span>Abiit autem inde in montem Carmeli, et inde reversus est in Samariam.</p>

  <p class='pT4' id='K23_0'>3</p>

  <p class='Normale'><span class="Versetto" id="K23_1">1&#160;</span>Joram vero filius Achab regnavit super Israël in Samaria anno decimooctavo Josaphat regis Judæ: regnavitque duodecim annis.<a href='#FN9'>*</a> <span class="Versetto" id="K23_2">2&#160;</span>Et fecit malum coram Domino, sed non sicut pater suus et mater: tulit enim statuas Baal quas fecerat pater ejus. <span class="Versetto" id="K23_3">3&#160;</span>Verumtamen in peccatis Jeroboam filii Nabat, qui peccare fecit Israël, adhæsit, nec recessit ab eis. <span class="Versetto" id="K23_4">4&#160;</span>Porro Mesa rex Moab nutriebat pecora multa, et solvebat regi Israël centum millia agnorum, et centum millia arietum cum velleribus suis. <span class="Versetto" id="K23_5">5&#160;</span>Cumque mortuus fuisset Achab, prævaricatus est fœdus quod habebat cum rege Israël. <span class="Versetto" id="K23_6">6&#160;</span>Egressus est igitur rex Joram in die illa de Samaria, et recensuit universum Israël. <span class="Versetto" id="K23_7">7&#160;</span>Misitque ad Josaphat regem Juda, dicens: Rex Moab recessit a me: veni mecum contra eum ad prælium. Qui respondit: Ascendam: qui meus est, tuus est: populus meus, populus tuus, et equi mei, equi tui. <span class="Versetto" id="K23_8">8&#160;</span>Dixitque: Per quam viam ascendemus? At ille respondit: Per desertum Idumææ. <span class="Versetto" id="K23_9">9&#160;</span>Perrexerunt igitur rex Israël, et rex Juda, et rex Edom, et circuierunt per viam septem dierum, nec erat aqua exercitui et jumentis quæ sequebantur eos. <span class="Versetto" id="K23_10">10&#160;</span>Dixitque rex Israël: Heu ! heu ! heu ! congregavit nos Dominus tres reges ut traderet in manus Moab. <span class="Versetto" id="K23_11">11&#160;</span>Et ait Josaphat: Estne hic propheta Domini, ut deprecemur Dominum per eum? Et respondit unus de servis regis Israël: Est hic Eliseus filius Saphat, qui fundebat aquam super manus Eliæ. <span class="Versetto" id="K23_12">12&#160;</span>Et ait Josaphat: Est apud eum sermo Domini. Descenditque ad eum rex Israël, et Josaphat rex Juda, et rex Edom. <span class="Versetto" id="K23_13">13&#160;</span>Dixit autem Eliseus ad regem Israël: Quid mihi et tibi est? vade ad prophetas patris tui et matris tuæ. Et ait illi rex Israël: Quare congregavit Dominus tres reges hos ut traderet eos in manus Moab? <span class="Versetto" id="K23_14">14&#160;</span>Dixitque ad eum Eliseus: Vivit Dominus exercituum, in cujus conspectu sto, quod si non vultum Josaphat regis Judæ erubescerem, non attendissem quidem te, nec respexissem. <span class="Versetto" id="K23_15">15&#160;</span>Nunc autem adducite mihi psaltem. Cumque caneret psaltes, facta est super eum manus Domini, et ait: <span class="Versetto" id="K23_16">16&#160;</span>Hæc dicit Dominus: Facite alveum torrentis hujus fossas et fossas.<a href='#FN10'>†</a> <span class="Versetto" id="K23_17">17&#160;</span>Hæc enim dicit Dominus: Non videbitis ventum, neque pluviam: et alveus iste replebitur aquis, et bibetis vos, et familiæ vestræ, et jumenta vestra. <span class="Versetto" id="K23_18">18&#160;</span>Parumque est hoc in conspectu Domini: insuper tradet etiam Moab in manus vestras.<a href='#FN11'>‡</a> <span class="Versetto" id="K23_19">19&#160;</span>Et percutietis omnem civitatem munitam, et omnem urbem electam, et universum lignum fructiferum succidetis, cunctosque fontes aquarum obturabitis, et omnem agrum egregium operietis lapidibus.<a href='#FN12'>§</a> <span class="Versetto" id="K23_20">20&#160;</span>Factum est igitur mane, quando sacrificium offerri solet, et ecce aquæ veniebant per viam Edom, et repleta est terra aquis. <span class="Versetto" id="K23_21">21&#160;</span>Universi autem Moabitæ audientes quod ascendissent reges ut pugnarent adversum eos, convocaverunt omnes qui accincti erant balteo desuper, et steterunt in terminis. <span class="Versetto" id="K23_22">22&#160;</span>Primoque mane surgentes, et orto jam sole ex adverso aquarum, viderunt Moabitæ e contra aquas rubras quasi sanguinem, <span class="Versetto" id="K23_23">23&#160;</span>dixeruntque: Sanguis gladii est: pugnaverunt reges contra se, et cæsi sunt mutuo: nunc perge ad prædam, Moab. <span class="Versetto" id="K23_24">24&#160;</span>Perrexeruntque in castra Israël: porro consurgens Israël, percussit Moab: at illi fugerunt coram eis. Venerunt igitur qui vicerant, et percusserunt Moab, <span class="Versetto" id="K23_25">25&#160;</span>et civitates destruxerunt: et omnem agrum optimum, mittentes singuli lapides, repleverunt: et universos fontes aquarum obturaverunt: et omnia ligna fructifera succiderunt, ita ut muri tantum fictiles remanerent: et circumdata est civitas a fundibulariis, et magna ex parte percussa. <span class="Versetto" id="K23_26">26&#160;</span>Quod cum vidisset rex Moab, prævaluisse scilicet hostes, tulit secum septingentos viros educentes gladium, ut irrumperent ad regem Edom: et non potuerunt. <span class="Versetto" id="K23_27">27&#160;</span>Arripiensque filium suum primogenitum, qui regnaturus erat pro eo, obtulit holocaustum super murum: et facta est indignatio magna in Israël, statimque recesserunt ab eo, et reversi sunt in terram suam.</p>

  <p class='pT4' id='K24_0'>4</p>

  <p class='Normale'><span class="Versetto" id="K24_1">1&#160;</span>Mulier autem quædam de uxoribus prophetarum clamabat ad Eliseum, dicens: Servus tuus vir meus mortuus est, et tu nosti quia servus tuus fuit timens Dominum: et ecce creditor venit ut tollat duos filios meos ad serviendum sibi.<a href='#FN13'>*</a> <span class="Versetto" id="K24_2">2&#160;</span>Cui dixit Eliseus: Quid vis ut faciam tibi? dic mihi, quid habes in domo tua? At illa respondit: Non habeo ancilla tua quidquam in domo mea, nisi parum olei quo ungar. <span class="Versetto" id="K24_3">3&#160;</span>Cui ait: Vade, pete mutuo ab omnibus vicinis tuis vasa vacua non pauca, <span class="Versetto" id="K24_4">4&#160;</span>et ingredere, et claude ostium tuum cum intrinsecus fueris tu, et filii tui: et mitte inde in omnia vasa hæc, et cum plena fuerint, tolles. <span class="Versetto" id="K24_5">5&#160;</span>Ivit itaque mulier, et clausit ostium super se, et super filios suos: illi offerebant vasa, et illa infundebat. <span class="Versetto" id="K24_6">6&#160;</span>Cumque plena fuissent vasa, dixit ad filium suum: Affer mihi adhuc vas. Et ille respondit: Non habeo. Stetitque oleum. <span class="Versetto" id="K24_7">7&#160;</span>Venit autem illa, et indicavit homini Dei. Et ille: Vade, inquit, vende oleum, et redde creditori tuo: tu autem, et filii tui vivite de reliquo. <span class="Versetto" id="K24_8">8&#160;</span>Facta est autem quædam dies, et transibat Eliseus per Sunam: erat autem ibi mulier magna, quæ tenuit eum ut comederet panem: cumque frequenter inde transiret, divertebat ad eam ut comederet panem. <span class="Versetto" id="K24_9">9&#160;</span>Quæ dixit ad virum suum: Animadverto quod vir Dei sanctus est iste, qui transit per nos frequenter. <span class="Versetto" id="K24_10">10&#160;</span>Faciamus ergo ei cœnaculum parvum, et ponamus ei in eo lectulum, et mensam, et sellam, et candelabrum, ut cum venerit ad nos, maneat ibi. <span class="Versetto" id="K24_11">11&#160;</span>Facta est ergo dies quædam, et veniens divertit in cœnaculum, et requievit ibi. <span class="Versetto" id="K24_12">12&#160;</span>Dixitque ad Giezi puerum suum: Voca Sunamitidem istam. Qui cum vocasset eam, et illa stetisset coram eo, <span class="Versetto" id="K24_13">13&#160;</span>dixit ad puerum suum: Loquere ad eam: Ecce, sedule in omnibus ministrasti nobis: quid vis ut faciam tibi? numquid habes negotium, et vis ut loquar regi, sive principi militiæ? Quæ respondit: In medio populi mei habito. <span class="Versetto" id="K24_14">14&#160;</span>Et ait: Quid ergo vult ut faciam ei? Dixitque Giezi: Ne quæras: filium enim non habet, et vir ejus senex est. <span class="Versetto" id="K24_15">15&#160;</span>Præcepit itaque ut vocaret eam: quæ cum vocata fuisset, et stetisset ante ostium, <span class="Versetto" id="K24_16">16&#160;</span>dixit ad eam: In tempore isto, et in hac eadem hora, si vita comes fuerit, habebis in utero filium. At illa respondit: Noli quæso, domine mi vir Dei, noli mentiri ancillæ tuæ. <span class="Versetto" id="K24_17">17&#160;</span>Et concepit mulier, et peperit filium in tempore, et in hora eadem, qua dixerat Eliseus. <span class="Versetto" id="K24_18">18&#160;</span>Crevit autem puer: et cum esset quædam dies, et egressus isset ad patrem suum, ad messores,<a href='#FN14'>†</a> <span class="Versetto" id="K24_19">19&#160;</span>ait patri suo: Caput meum doleo, caput meum doleo. At ille dixit puero: Tolle, et duc eum ad matrem suam. <span class="Versetto" id="K24_20">20&#160;</span>Qui cum tulisset, et duxisset eum ad matrem suam, posuit eum illa super genua sua usque ad meridiem, et mortuus est. <span class="Versetto" id="K24_21">21&#160;</span>Ascendit autem, et collocavit eum super lectulum hominis Dei, et clausit ostium: et egressa, <span class="Versetto" id="K24_22">22&#160;</span>vocavit virum suum, et ait: Mitte mecum, obsecro, unum de pueris, et asinam, ut excurram usque ad hominem Dei, et revertar. <span class="Versetto" id="K24_23">23&#160;</span>Qui ait illi: Quam ob causam vadis ad eum? hodie non sunt calendæ, neque sabbatum. Quæ respondit: Vadam. <span class="Versetto" id="K24_24">24&#160;</span>Stravitque asinam, et præcepit puero: Mina, et propera: ne mihi moram facias in eundo: et hoc age quod præcipio tibi. <span class="Versetto" id="K24_25">25&#160;</span>Profecta est igitur, et venit ad virum Dei in montem Carmeli: cumque vidisset eam vir Dei e contra, ait ad Giezi puerum suum: Ecce Sunamitis illa. <span class="Versetto" id="K24_26">26&#160;</span>Vade ergo in occursum ejus, et dic ei: Recte ne agitur circa te, et circa virum tuum, et circa filium tuum? Quæ respondit: Recte. <span class="Versetto" id="K24_27">27&#160;</span>Cumque venisset ad virum Dei in montem, apprehendit pedes ejus: et accessit Giezi ut amoveret eam. Et ait homo Dei: Dimitte illam: anima enim ejus in amaritudine est, et Dominus celavit a me, et non indicavit mihi. <span class="Versetto" id="K24_28">28&#160;</span>Quæ dixit illi: Numquid petivi filium a domino meo? numquid non dixi tibi: Ne illudas me? <span class="Versetto" id="K24_29">29&#160;</span>Et ille ait ad Giezi: Accinge lumbos tuos, et tolle baculum meum in manu tua, et vade. Si occurrerit tibi homo, non salutes eum: et si salutaverit te quispiam, non respondeas illi: et pones baculum meum super faciem pueri.<a href='#FN15'>‡</a> <span class="Versetto" id="K24_30">30&#160;</span>Porro mater pueri ait: Vivit Dominus, et vivit anima tua, non dimittam te. Surrexit ergo, et secutus est eam. <span class="Versetto" id="K24_31">31&#160;</span>Giezi autem præcesserat ante eos, et posuerat baculum super faciem pueri, et non erat vox, neque sensus: reversusque est in occursum ejus, et nuntiavit ei, dicens: Non surrexit puer. <span class="Versetto" id="K24_32">32&#160;</span>Ingressus est ergo Eliseus domum, et ecce puer mortuus jacebat in lectulo ejus: <span class="Versetto" id="K24_33">33&#160;</span>ingressusque clausit ostium super se et super puerum, et oravit ad Dominum. <span class="Versetto" id="K24_34">34&#160;</span>Et ascendit, et incubuit super puerum: posuitque os suum super os ejus, et oculos suos super oculos ejus, et manus suas super manus ejus: et incurvavit se super eum, et calefacta est caro pueri. <span class="Versetto" id="K24_35">35&#160;</span>At ille reversus, deambulavit in domo, semel huc atque illuc: et ascendit, et incubuit super eum: et oscitavit puer septies, aperuitque oculos. <span class="Versetto" id="K24_36">36&#160;</span>At ille vocavit Giezi, et dixit ei: Voca Sunamitidem hanc. Quæ vocata, ingressa est ad eum. Qui ait: Tolle filium tuum. <span class="Versetto" id="K24_37">37&#160;</span>Venit illa, et corruit ad pedes ejus, et adoravit super terram: tulitque filium suum, et egressa est. <span class="Versetto" id="K24_38">38&#160;</span>Et Eliseus reversus est in Galgala. Erat autem fames in terra, et filii prophetarum habitabant coram eo. Dixitque uni de pueris suis: Pone ollam grandem, et coque pulmentum filiis prophetarum.<a href='#FN16'>§</a> <span class="Versetto" id="K24_39">39&#160;</span>Et egressus est unus in agrum ut colligeret herbas agrestes: invenitque quasi vitem silvestrem, et collegit ex ea colocynthidas agri, et implevit pallium suum, et reversus concidit in ollam pulmenti: nesciebat enim quid esset.<a href='#FN17'>**</a> <span class="Versetto" id="K24_40">40&#160;</span>Infuderunt ergo sociis ut comederent: cumque gustassent de coctione, clamaverunt, dicentes: Mors in olla, vir Dei. Et non potuerunt comedere. <span class="Versetto" id="K24_41">41&#160;</span>At ille: Afferte, inquit, farinam. Cumque tulissent, misit in ollam, et ait: Infunde turbæ, ut comedant. Et non fuit amplius quidquam amaritudinis in olla. <span class="Versetto" id="K24_42">42&#160;</span>Vir autem quidam venit de Baalsalisa deferens viro Dei panes primitiarum, viginti panes hordeaceos, et frumentum novum in pera sua. At ille dixit: Da populo, ut comedat.<a href='#FN18'>††</a> <span class="Versetto" id="K24_43">43&#160;</span>Responditque ei minister ejus: Quantum est hoc, ut apponam centum viris? Rursum ille ait: Da populo, ut comedat: hæc enim dicit Dominus: Comedent, et supererit. <span class="Versetto" id="K24_44">44&#160;</span>Posuit itaque coram eis: qui comederunt, et superfuit juxta verbum Domini.</p>

  <p class='pT4' id='K25_0'>5</p>

  <p class='Normale'><span class="Versetto" id="K25_1">1&#160;</span>Naaman princeps militiæ regis Syriæ erat vir magnus apud dominum suum, et honoratus: per illum enim dedit Dominus salutem Syriæ: erat autem vir fortis et dives, sed leprosus.<a href='#FN19'>*</a> <span class="Versetto" id="K25_2">2&#160;</span>Porro de Syria egressi fuerant latrunculi, et captivam duxerant de terra Israël puellam parvulam, quæ erat in obsequio uxoris Naaman:<a href='#FN20'>†</a> <span class="Versetto" id="K25_3">3&#160;</span>quæ ait ad dominam suam: Utinam fuisset dominus meus ad prophetam qui est in Samaria, profecto curasset eum a lepra quam habet. <span class="Versetto" id="K25_4">4&#160;</span>Ingressus est itaque Naaman ad dominum suum, et nuntiavit ei, dicens: Sic et sic locuta est puella de terra Israël. <span class="Versetto" id="K25_5">5&#160;</span>Dixitque ei rex Syriæ: Vade, et mittam litteras ad regem Israël. Qui cum profectus esset, et tulisset secum decem talenta argenti, et sex millia aureos, et decem mutatoria vestimentorum, <span class="Versetto" id="K25_6">6&#160;</span>detulit litteras ad regem Israël in hæc verba: Cum acceperis epistolam hanc, scito quod miserim ad te Naaman servum meum, ut cures eum a lepra sua. <span class="Versetto" id="K25_7">7&#160;</span>Cumque legisset rex Israël litteras, scidit vestimenta sua, et ait: Numquid deus ego sum, ut occidere possim et vivificare, quia iste misit ad me ut curem hominem a lepra sua? animadvertite, et videte quod occasiones quærat adversum me. <span class="Versetto" id="K25_8">8&#160;</span>Quod cum audisset Eliseus vir Dei, scidisse videlicet regem Israël vestimenta sua, misit ad eum, dicens: Quare scidisti vestimenta tua? veniat ad me, et sciat esse prophetam in Israël. <span class="Versetto" id="K25_9">9&#160;</span>Venit ergo Naaman cum equis et curribus, et stetit ad ostium domus Elisei: <span class="Versetto" id="K25_10">10&#160;</span>misitque ad eum Eliseus nuntium, dicens: Vade, et lavare septies in Jordane, et recipiet sanitatem caro tua, atque mundaberis. <span class="Versetto" id="K25_11">11&#160;</span>Iratus Naaman recedebat, dicens: Putabam quod egrederetur ad me, et stans invocaret nomen Domini Dei sui, et tangeret manu sua locum lepræ, et curaret me. <span class="Versetto" id="K25_12">12&#160;</span>Numquid non meliores sunt Abana et Pharphar fluvii Damasci, omnibus aquis Israël, ut laver in eis, et munder? Cum ergo vertisset se, et abiret indignans, <span class="Versetto" id="K25_13">13&#160;</span>accesserunt ad eum servi sui, et locuti sunt ei: Pater, etsi rem grandem dixisset tibi propheta, certe facere debueras: quanto magis quia nunc dixit tibi: Lavare, et mundaberis? <span class="Versetto" id="K25_14">14&#160;</span>Descendit, et lavit in Jordane septies juxta sermonem viri Dei: et restituta est caro ejus sicut caro pueri parvuli, et mundatus est. <span class="Versetto" id="K25_15">15&#160;</span>Reversusque ad virum Dei cum universo comitatu suo, venit, et stetit coram eo, et ait: Vere scio quod non sit alius deus in universa terra, nisi tantum in Israël. Obsecro itaque ut accipias benedictionem a servo tuo. <span class="Versetto" id="K25_16">16&#160;</span>At ille respondit: Vivit Dominus, ante quem sto, quia non accipiam. Cumque vim faceret, penitus non acquievit. <span class="Versetto" id="K25_17">17&#160;</span>Dixitque Naaman: Ut vis: sed, obsecro, concede mihi servo tuo ut tollam onus duorum burdonum de terra: non enim faciet ultra servus tuus holocaustum aut victimam diis alienis, nisi Domino.<a href='#FN21'>‡</a> <span class="Versetto" id="K25_18">18&#160;</span>Hoc autem solum est, de quo depreceris Dominum pro servo tuo, quando ingredietur dominus meus templum Remmon ut adoret: et illo innitente super manum meam, si adoravero in templo Remmon, adorante eo in eodem loco, ut ignoscat mihi Dominus servo tuo pro hac re. <span class="Versetto" id="K25_19">19&#160;</span>Qui dixit ei: Vade in pace. Abiit ergo ab eo electo terræ tempore. <span class="Versetto" id="K25_20">20&#160;</span>Dixitque Giezi puer viri Dei: Pepercit dominus meus Naaman Syro isti, ut non acciperet ab eo quæ attulit: vivit Dominus, quia curram post eum, et accipiam ab eo aliquid.<a href='#FN22'>§</a> <span class="Versetto" id="K25_21">21&#160;</span>Et secutus est Giezi post tergum Naaman: quem cum vidisset ille currentem ad se, desiliit de curru in occursum ejus, et ait: Rectene sunt omnia? <span class="Versetto" id="K25_22">22&#160;</span>Et ille ait: Recte. Dominus meus misit me ad te dicens: Modo venerunt ad me duo adolescentes de monte Ephraim, ex filiis prophetarum: da eis talentum argenti, et vestes mutatorias duplices. <span class="Versetto" id="K25_23">23&#160;</span>Dixitque Naaman: Melius est ut accipias duo talenta. Et coëgit eum, ligavitque duo talenta argenti in duobus saccis, et duplicia vestimenta, et imposuit duobus pueris suis, qui et portaverunt coram eo. <span class="Versetto" id="K25_24">24&#160;</span>Cumque venisset jam vesperi, tulit de manu eorum, et reposuit in domo, dimisitque viros, et abierunt. <span class="Versetto" id="K25_25">25&#160;</span>Ipse autem ingressus, stetit coram domino suo. Et dixit Eliseus: Unde venis, Giezi? Qui respondit: Non ivit servus tuus quoquam. <span class="Versetto" id="K25_26">26&#160;</span>At ille ait: Nonne cor meum in præsenti erat, quando reversus est homo de curru suo in occursum tui? nunc igitur accepisti argentum, et accepisti vestes ut emas oliveta, et vineas, et oves, et boves, et servos, et ancillas. <span class="Versetto" id="K25_27">27&#160;</span>Sed et lepra Naaman adhærebit tibi, et semini tuo usque in sempiternum. Et egressus est ab eo leprosus quasi nix.</p>

  <p class='pT4' id='K26_0'>6</p>

  <p class='Normale'><span class="Versetto" id="K26_1">1&#160;</span>Dixerunt autem filii prophetarum ad Eliseum: Ecce locus in quo habitamus coram te, angustus est nobis. <span class="Versetto" id="K26_2">2&#160;</span>Eamus usque ad Jordanem, et tollant singuli de silva materias singulas, ut ædificemus nobis ibi locum ad habitandum. Qui dixit: Ite. <span class="Versetto" id="K26_3">3&#160;</span>Et ait unus ex illis: Veni ergo et tu cum servis tuis. Respondit: Ego veniam. <span class="Versetto" id="K26_4">4&#160;</span>Et abiit cum eis. Cumque venissent ad Jordanem, cædebant ligna. <span class="Versetto" id="K26_5">5&#160;</span>Accidit autem ut cum unus materiam succidisset, caderet ferrum securis in aquam: exclamavitque ille, et ait: Heu ! heu ! heu ! domine mi: et hoc ipsum mutuo acceperam.<a href='#FN23'>*</a> <span class="Versetto" id="K26_6">6&#160;</span>Dixit autem homo Dei: Ubi cecidit? At ille monstravit ei locum. Præcidit ergo lignum, et misit illuc: natavitque ferrum, <span class="Versetto" id="K26_7">7&#160;</span>et ait: Tolle. Qui extendit manum, et tulit illud. <span class="Versetto" id="K26_8">8&#160;</span>Rex autem Syriæ pugnabat contra Israël, consiliumque iniit cum servis suis, dicens: In loco illo et illo ponamus insidias. <span class="Versetto" id="K26_9">9&#160;</span>Misit itaque vir Dei ad regem Israël, dicens: Cave ne transeas in locum illum: quia ibi Syri in insidiis sunt. <span class="Versetto" id="K26_10">10&#160;</span>Misit itaque rex Israël ad locum quem dixerat ei vir Dei, et præoccupavit eum, et observavit se ibi non semel neque bis. <span class="Versetto" id="K26_11">11&#160;</span>Conturbatumque est cor regis Syriæ pro hac re: et convocatis servis suis, ait: Quare non indicatis mihi quis proditor mei sit apud regem Israël? <span class="Versetto" id="K26_12">12&#160;</span>Dixitque unus servorum ejus: Nequaquam, domine mi rex, sed Eliseus propheta qui est in Israël, indicat regi Israël omnia verba quæcumque locutus fueris in conclavi tuo. <span class="Versetto" id="K26_13">13&#160;</span>Dixitque eis: Ite, et videte ubi sit, ut mittam, et capiam eum. Annuntiaveruntque ei, dicentes: Ecce in Dothan. <span class="Versetto" id="K26_14">14&#160;</span>Misit ergo illuc equos et currus, et robur exercitus: qui cum venissent nocte, circumdederunt civitatem.<a href='#FN24'>†</a> <span class="Versetto" id="K26_15">15&#160;</span>Consurgens autem diluculo minister viri Dei, egressus vidit exercitum in circuitu civitatis, et equos et currus: nuntiavitque ei, dicens: Heu ! heu ! heu ! domine mi: quid faciemus?<a href='#FN25'>‡</a> <span class="Versetto" id="K26_16">16&#160;</span>At ille respondit: Noli timere: plures enim nobiscum sunt, quam cum illis.<a href='#FN26'>§</a> <span class="Versetto" id="K26_17">17&#160;</span>Cumque orasset Eliseus, ait: Domine, aperi oculos hujus, ut videat. Et aperuit Dominus oculos pueri, et vidit: et ecce mons plenus equorum et curruum igneorum in circuitu Elisei. <span class="Versetto" id="K26_18">18&#160;</span>Hostes vero descenderunt ad eum: porro Eliseus oravit ad Dominum, dicens: Percute, obsecro, gentem hanc cæcitate. Percussitque eos Dominus ne viderent, juxta verbum Elisei.<a href='#FN27'>**</a> <span class="Versetto" id="K26_19">19&#160;</span>Dixit autem ad eos Eliseus: Non est hæc via, neque ista est civitas: sequimini me, et ostendam vobis virum quem quæritis. Duxit ergo eos in Samariam: <span class="Versetto" id="K26_20">20&#160;</span>cumque ingressi fuissent in Samariam, dixit Eliseus: Domine, aperi oculos istorum, ut videant. Aperuitque Dominus oculos eorum, et viderunt se esse in medio Samariæ. <span class="Versetto" id="K26_21">21&#160;</span>Dixitque rex Israël ad Eliseum, cum vidisset eos: Numquid percutiam eos, pater mi? <span class="Versetto" id="K26_22">22&#160;</span>At ille ait: Non percuties: neque enim cepisti eos gladio et arcu tuo, ut percutias: sed pone panem et aquam coram eis, ut comedant et bibant, et vadant ad dominum suum. <span class="Versetto" id="K26_23">23&#160;</span>Appositaque est eis ciborum magna præparatio, et comederunt et biberunt, et dimisit eos, abieruntque ad dominum suum, et ultra non venerunt latrones Syriæ in terram Israël. <span class="Versetto" id="K26_24">24&#160;</span>Factum est autem post hæc, congregavit Benadad rex Syriæ universum exercitum suum, et ascendit, et obsidebat Samariam.<a href='#FN28'>††</a> <span class="Versetto" id="K26_25">25&#160;</span>Factaque est fames magna in Samaria: et tamdiu obsessa est, donec venundaretur caput asini octoginta argenteis, et quarta pars cabi stercoris columbarum quinque argenteis.<a href='#FN29'>‡‡</a> <span class="Versetto" id="K26_26">26&#160;</span>Cumque rex Israël transiret per murum, mulier quædam exclamavit ad eum, dicens: Salva me, domine mi rex. <span class="Versetto" id="K26_27">27&#160;</span>Qui ait: Non te salvat Dominus: unde te possum salvare? de area, vel de torculari? Dixitque ad eam rex: Quid tibi vis? Quæ respondit: <span class="Versetto" id="K26_28">28&#160;</span>Mulier ista dixit mihi: Da filium tuum, ut comedamus eum hodie, et filium meum comedemus cras. <span class="Versetto" id="K26_29">29&#160;</span>Coximus ergo filium meum, et comedimus. Dixique ei die altera: Da filium tuum, ut comedamus eum. Quæ abscondit filium suum. <span class="Versetto" id="K26_30">30&#160;</span>Quod cum audisset rex, scidit vestimenta sua, et transibat per murum. Viditque omnis populus cilicium quo vestitus erat ad carnem intrinsecus. <span class="Versetto" id="K26_31">31&#160;</span>Et ait rex: Hæc mihi faciat Deus, et hæc addat, si steterit caput Elisei filii Saphat super ipsum hodie. <span class="Versetto" id="K26_32">32&#160;</span>Eliseus autem sedebat in domo sua, et senes sedebant cum eo. Præmisit itaque virum: et antequam veniret nuntius ille, dixit ad senes: Numquid scitis quod miserit filius homicidæ hic, ut præcidatur caput meum? videte ergo: cum venerit nuntius, claudite ostium, et non sinatis eum introire: ecce enim sonitus pedum domini ejus post eum est. <span class="Versetto" id="K26_33">33&#160;</span>Adhuc illo loquente eis, apparuit nuntius qui veniebat ad eum. Et ait: Ecce, tantum malum a Domino est: quid amplius expectabo a Domino?</p>

  <p class='pT4' id='K27_0'>7</p>

  <p class='Normale'><span class="Versetto" id="K27_1">1&#160;</span>Dixit autem Eliseus: Audite verbum Domini: Hæc dicit Dominus: In tempore hoc cras modius similæ uno statere erit, et duo modii hordei statere uno, in porta Samariæ. <span class="Versetto" id="K27_2">2&#160;</span>Respondens unus de ducibus, super cujus manum rex incumbebat, homini Dei, ait: Si Dominus fecerit etiam cataractas in cælo, numquid poterit esse quod loqueris? Qui ait: Videbis oculis tuis, et inde non comedes. <span class="Versetto" id="K27_3">3&#160;</span>Quatuor ergo viri erant leprosi juxta introitum portæ: qui dixerunt ad invicem: Quid hic esse volumus donec moriamur?<a href='#FN30'>*</a> <span class="Versetto" id="K27_4">4&#160;</span>sive ingredi voluerimus civitatem, fame moriemur: sive manserimus hic, moriendum nobis est: venite ergo, et transfugiamus ad castra Syriæ: si pepercerint nobis, vivemus: si autem occidere voluerint, nihilominus moriemur. <span class="Versetto" id="K27_5">5&#160;</span>Surrexerunt ergo vesperi, ut venirent ad castra Syriæ. Cumque venissent ad principium castrorum Syriæ, nullum ibidem repererunt. <span class="Versetto" id="K27_6">6&#160;</span>Siquidem Dominus sonitum audiri fecerat in castris Syriæ, curruum, et equorum, et exercitus plurimi: dixeruntque ad invicem: Ecce mercede conduxit adversum nos rex Israël reges Hethæorum et Ægyptiorum, et venerunt super nos. <span class="Versetto" id="K27_7">7&#160;</span>Surrexerunt ergo, et fugerunt in tenebris, et dereliquerunt tentoria sua, et equos et asinos, in castris, fugeruntque animas tantum suas salvare cupientes. <span class="Versetto" id="K27_8">8&#160;</span>Igitur cum venissent leprosi illi ad principium castrorum, ingressi sunt unum tabernaculum, et comederunt et biberunt: tuleruntque inde argentum, et aurum, et vestes, et abierunt, et absconderunt: et rursum reversi sunt ad aliud tabernaculum, et inde similiter auferentes absconderunt. <span class="Versetto" id="K27_9">9&#160;</span>Dixeruntque ad invicem: Non recte facimus: hæc enim dies boni nuntii est. Si tacuerimus et noluerimus nuntiare usque mane, sceleris arguemur: venite, eamus, et nuntiemus in aula regis. <span class="Versetto" id="K27_10">10&#160;</span>Cumque venissent ad portam civitatis, narraverunt eis, dicentes: Ivimus ad castra Syriæ, et nullum ibidem reperimus hominem, nisi equos et asinos alligatos, et fixa tentoria. <span class="Versetto" id="K27_11">11&#160;</span>Ierunt ergo portarii, et nuntiaverunt in palatio regis intrinsecus. <span class="Versetto" id="K27_12">12&#160;</span>Qui surrexit nocte, et ait ad servos suos: Dico vobis quid fecerint nobis Syri: sciunt quia fame laboramus, et idcirco egressi sunt de castris, et latitant in agris, dicentes: Cum egressi fuerint de civitate, capiemus eos vivos, et tunc civitatem ingredi poterimus. <span class="Versetto" id="K27_13">13&#160;</span>Respondit autem unus servorum ejus: Tollamus quinque equos qui remanserunt in urbe (quia ipsi tantum sunt in universa multitudine Israël, alii enim consumpti sunt), et mittentes, explorare poterimus. <span class="Versetto" id="K27_14">14&#160;</span>Adduxerunt ergo duos equos, misitque rex in castra Syrorum, dicens: Ite, et videte. <span class="Versetto" id="K27_15">15&#160;</span>Qui abierunt post eos usque ad Jordanem: ecce autem omnis via plena erat vestibus et vasis quæ projecerant Syri cum turbarentur: reversique nuntii indicaverunt regi. <span class="Versetto" id="K27_16">16&#160;</span>Et egressus populus diripuit castra Syriæ: factusque est modius similæ statere uno, et duo modii hordei statere uno, juxta verbum Domini. <span class="Versetto" id="K27_17">17&#160;</span>Porro rex ducem illum, in cujus manu incumbebat, constituit ad portam: quem conculcavit turba in introitu portæ, et mortuus est, juxta quod locutus fuerat vir Dei, quando descenderat rex ad eum.<a href='#FN31'>†</a> <span class="Versetto" id="K27_18">18&#160;</span>Factumque est secundum sermonem viri Dei quem dixerat regi, quando ait: Duo modii hordei statere uno erunt, et modius similæ statere uno, hoc eodem tempore cras in porta Samariæ: <span class="Versetto" id="K27_19">19&#160;</span>quando responderat dux ille viro Dei, et dixerat: Etiamsi Dominus fecerit cataractas in cælo, numquid poterit fieri quod loqueris? Et dixit ei: Videbis oculis tuis, et inde non comedes. <span class="Versetto" id="K27_20">20&#160;</span>Evenit ergo ei sicut prædictum fuerat, et conculcavit eum populus in porta, et mortuus est.</p>

  <p class='pT4' id='K28_0'>8</p>

  <p class='Normale'><span class="Versetto" id="K28_1">1&#160;</span>Eliseus autem locutus est ad mulierem cujus vivere fecerat filium, dicens: Surge, vade tu et domus tua, et peregrinare ubicumque repereris: vocavit enim Dominus famem, et veniet super terram septem annis. <span class="Versetto" id="K28_2">2&#160;</span>Quæ surrexit, et fecit juxta verbum hominis Dei: et vadens cum domo sua, peregrinata est in terra Philisthiim diebus multis. <span class="Versetto" id="K28_3">3&#160;</span>Cumque finiti essent anni septem, reversa est mulier de terra Philisthiim: et egressa est ut interpellaret regem pro domo sua, et pro agris suis. <span class="Versetto" id="K28_4">4&#160;</span>Rex autem loquebatur cum Giezi puero viri Dei, dicens: Narra mihi omnia magnalia quæ fecit Eliseus. <span class="Versetto" id="K28_5">5&#160;</span>Cumque ille narraret regi quomodo mortuum suscitasset, apparuit mulier cujus vivificaverat filium, clamans ad regem pro domo sua, et pro agris suis. Dixitque Giezi: Domine mi rex, hæc est mulier, et hic est filius ejus quem suscitavit Eliseus. <span class="Versetto" id="K28_6">6&#160;</span>Et interrogavit rex mulierem: quæ narravit ei. Deditque ei rex eunuchum unum, dicens: Restitue ei omnia quæ sua sunt, et universos reditus agrorum, a die qua reliquit terram usque ad præsens. <span class="Versetto" id="K28_7">7&#160;</span>Venit quoque Eliseus Damascum, et Benadad rex Syriæ ægrotabat: nuntiaveruntque ei, dicentes: Venit vir Dei huc.<a href='#FN32'>*</a> <span class="Versetto" id="K28_8">8&#160;</span>Et ait rex ad Hazaël: Tolle tecum munera, et vade in occursum viri Dei, et consule Dominum per eum, dicens: Si evadere potero de infirmitate mea hac? <span class="Versetto" id="K28_9">9&#160;</span>Ivit igitur Hazaël in occursum ejus, habens secum munera, et omnia bona Damasci, onera quadraginta camelorum. Cumque stetisset coram eo, ait: Filius tuus Benadad rex Syriæ misit me ad te, dicens: Si sanari potero de infirmitate mea hac? <span class="Versetto" id="K28_10">10&#160;</span>Dixitque ei Eliseus: Vade, dic ei: Sanaberis: porro ostendit mihi Dominus quia morte morietur. <span class="Versetto" id="K28_11">11&#160;</span>Stetique cum eo, et conturbatus est usque ad suffusionem vultus: flevitque vir Dei. <span class="Versetto" id="K28_12">12&#160;</span>Cui Hazaël ait: Quare dominus meus flet? At ille dixit: Quia scio quæ facturus sis filiis Israël mala. Civitates eorum munitas igne succendes, et juvenes eorum interficies gladio, et parvulos eorum elides, et prægnantes divides. <span class="Versetto" id="K28_13">13&#160;</span>Dixitque Hazaël: Quid enim sum servus tuus canis, ut faciam rem istam magnam? Et ait Eliseus: Ostendit mihi Dominus te regem Syriæ fore. <span class="Versetto" id="K28_14">14&#160;</span>Qui cum recessisset ab Eliseo, venit ad dominum suum. Qui ait ei: Quid dixit tibi Eliseus? At ille respondit: Dixit mihi: Recipies sanitatem. <span class="Versetto" id="K28_15">15&#160;</span>Cumque venisset dies altera, tulit stragulum, et infudit aquam, et expandit super faciem ejus: quo mortuo, regnavit Hazaël pro eo. <span class="Versetto" id="K28_16">16&#160;</span>Anno quinto Joram filii Achab regis Israël, et Josaphat regis Juda, regnavit Joram filius Josaphat rex Juda. <span class="Versetto" id="K28_17">17&#160;</span>Triginta duorum annorum erat cum regnare cœpisset, et octo annis regnavit in Jerusalem. <span class="Versetto" id="K28_18">18&#160;</span>Ambulavitque in viis regum Israël, sicut ambulaverat domus Achab: filia enim Achab erat uxor ejus: et fecit quod malum est in conspectu Domini. <span class="Versetto" id="K28_19">19&#160;</span>Noluit autem Dominus disperdere Judam, propter David servum suum, sicut promiserat ei, ut daret illi lucernam, et filiis ejus cunctis diebus. <span class="Versetto" id="K28_20">20&#160;</span>In diebus ejus recessit Edom ne esset sub Juda, et constituit sibi regem. <span class="Versetto" id="K28_21">21&#160;</span>Venitque Joram Seira, et omnes currus cum eo: et surrexit nocte, percussitque Idumæos qui eum circumdederant, et principes curruum: populus autem fugit in tabernacula sua. <span class="Versetto" id="K28_22">22&#160;</span>Recessit ergo Edom ne esset sub Juda, usque ad diem hanc. Tunc recessit et Lobna in tempore illo. <span class="Versetto" id="K28_23">23&#160;</span>Reliqua autem sermonum Joram, et universa quæ fecit, nonne hæc scripta sunt in libro verborum dierum regum Juda? <span class="Versetto" id="K28_24">24&#160;</span>Et dormivit Joram cum patribus suis, sepultusque est cum eis in civitate David, et regnavit Ochozias filius ejus pro eo. <span class="Versetto" id="K28_25">25&#160;</span>Anno duodecimo Joram filii Achab regis Israël regnavit Ochozias filius Joram regis Judæ. <span class="Versetto" id="K28_26">26&#160;</span>Viginti duorum annorum erat Ochozias cum regnare cœpisset, et uno anno regnavit in Jerusalem: nomen matris ejus Athalia filia Amri regis Israël. <span class="Versetto" id="K28_27">27&#160;</span>Et ambulavit in viis domus Achab: et fecit quod malum est coram Domino, sicut domus Achab: gener enim domus Achab fuit. <span class="Versetto" id="K28_28">28&#160;</span>Abiit quoque cum Joram filio Achab ad præliandum contra Hazaël regem Syriæ in Ramoth Galaad, et vulneraverunt Syri Joram. <span class="Versetto" id="K28_29">29&#160;</span>Qui reversus est ut curaretur in Jezrahel, quia vulneraverant eum Syri in Ramoth præliantem contra Hazaël regem Syriæ. Porro Ochozias filius Joram rex Juda descendit invisere Joram filium Achab in Jezrahel, quia ægrotabat ibi.</p>

  <p class='pT4' id='K29_0'>9</p>

  <p class='Normale'><span class="Versetto" id="K29_1">1&#160;</span>Eliseus autem prophetes vocavit unum de filiis prophetarum, et ait illi: Accinge lumbos tuos, et tolle lenticulam olei hanc in manu tua, et vade in Ramoth Galaad.<a href='#FN33'>*</a> <span class="Versetto" id="K29_2">2&#160;</span>Cumque veneris illuc, videbis Jehu filium Josaphat filii Namsi: et ingressus suscitabis eum de medio fratrum suorum, et introduces in interius cubiculum. <span class="Versetto" id="K29_3">3&#160;</span>Tenensque lenticulam olei, fundes super caput ejus, et dices: Hæc dicit Dominus: Unxi te regem super Israël. Aperiesque ostium, et fugies, et non ibi subsistes. <span class="Versetto" id="K29_4">4&#160;</span>Abiit ergo adolescens puer prophetæ in Ramoth Galaad, <span class="Versetto" id="K29_5">5&#160;</span>et ingressus est illuc: ecce autem principes exercitus sedebant: et ait: Verbum mihi ad te, o princeps. Dixitque Jehu: Ad quem ex omnibus nobis? At ille dixit: Ad te, o princeps. <span class="Versetto" id="K29_6">6&#160;</span>Et surrexit, et ingressus est cubiculum: at ille fudit oleum super caput ejus, et ait: Hæc dicit Dominus Deus Israël: Unxi te regem super populum Domini Israël, <span class="Versetto" id="K29_7">7&#160;</span>et percuties domum Achab domini tui, et ulciscar sanguinem servorum meorum prophetarum, et sanguinem omnium servorum Domini de manu Jezabel. <span class="Versetto" id="K29_8">8&#160;</span>Perdamque omnem domum Achab: et interficiam de Achab mingentem ad parietem, et clausum et novissimum in Israël. <span class="Versetto" id="K29_9">9&#160;</span>Et dabo domum Achab sicut domum Jeroboam filii Nabat, et sicut domum Baasa filii Ahia. <span class="Versetto" id="K29_10">10&#160;</span>Jezabel quoque comedent canes in agro Jezrahel, nec erit qui sepeliat eam. Aperuitque ostium, et fugit. <span class="Versetto" id="K29_11">11&#160;</span>Jehu autem egressus est ad servos domini sui: qui dixerunt ei: Rectene sunt omnia? quid venit insanus iste ad te? Qui ait eis: Nostis hominem, et quid locutus sit. <span class="Versetto" id="K29_12">12&#160;</span>At ille responderunt: Falsum est, sed magis narra nobis. Qui ait eis: Hæc et hæc locutus est mihi, et ait: Hæc dicit Dominus: Unxi te regem super Israël. <span class="Versetto" id="K29_13">13&#160;</span>Festinaverunt itaque, et unusquisque tollens pallium suum posuerunt sub pedibus ejus in similitudinem tribunalis, et cecinerunt tuba, atque dixerunt: Regnavit Jehu. <span class="Versetto" id="K29_14">14&#160;</span>Conjuravit ergo Jehu filius Josaphat filii Namsi contra Joram: porro Joram obsederat Ramoth Galaad, ipse et omnis Israël contra Hazaël regem Syriæ: <span class="Versetto" id="K29_15">15&#160;</span>et reversus fuerat ut curaretur in Jezrahel propter vulnera, quia percusserant eum Syri præliantem contra Hazaël regem Syriæ. Dixitque Jehu: Si placet vobis, nemo egrediatur profugus de civitate, ne vadat, et nuntiet in Jezrahel. <span class="Versetto" id="K29_16">16&#160;</span>Et ascendit, et profectus est in Jezrahel: Joram enim ægrotabat ibi, et Ochozias rex Juda descenderat ad visitandum Joram. <span class="Versetto" id="K29_17">17&#160;</span>Igitur speculator qui stabat super turrim Jezrahel, vidit globum Jehu venientis, et ait: Video ego globum. Dixitque Joram: Tolle currum, et mitte in occursum eorum, et dicat vadens: Rectene sunt omnia? <span class="Versetto" id="K29_18">18&#160;</span>Abiit ergo qui ascenderat currum, in occursum ejus, et ait: Hæc dicit rex: Pacatane sunt omnia? Dixitque Jehu: Quid tibi et paci? transi, et sequere me. Nuntiavit quoque speculator, dicens: Venit nuntius ad eos, et non revertitur. <span class="Versetto" id="K29_19">19&#160;</span>Misit etiam currum equorum secundum: venitque ad eos, et ait: Hæc dicit rex: Numquid pax est? Et ait Jehu: Quid tibi et paci? transi, et sequere me. <span class="Versetto" id="K29_20">20&#160;</span>Nuntiavit autem speculator, dicens: Venit usque ad eos, et non revertitur: est autem incessus quasi incessus Jehu filii Namsi, præceps enim graditur. <span class="Versetto" id="K29_21">21&#160;</span>Et ait Joram: Junge currum. Junxeruntque currum ejus, et egressus est Joram rex Israël, et Ochozias rex Juda, singuli in curribus suis, egressique sunt in occursum Jehu, et invenerunt eum in agro Naboth Jezrahelitæ. <span class="Versetto" id="K29_22">22&#160;</span>Cumque vidisset Joram Jehu, dixit: Pax est, Jehu? At ille respondit: Quæ pax? adhuc fornicationes Jezabel matris tuæ, et veneficia ejus multa, vigent. <span class="Versetto" id="K29_23">23&#160;</span>Convertit autem Joram manum suam, et fugiens ait ad Ochoziam: Insidiæ, Ochozia. <span class="Versetto" id="K29_24">24&#160;</span>Porro Jehu tetendit arcum manu, et percussit Joram inter scapulas: et egressa est sagitta per cor ejus, statimque corruit in curru suo. <span class="Versetto" id="K29_25">25&#160;</span>Dixitque Jehu ad Badacer ducem: Tolle, projice eum in agro Naboth Jezrahelitæ: memini enim quando ego et tu sedentes in curru sequebamur Achab patrem hujus, quod Dominus onus hoc levaverit super eum, dicens: <span class="Versetto" id="K29_26">26&#160;</span>Si non pro sanguine Naboth, et pro sanguine filiorum ejus, quem vidi heri, ait Dominus, reddam tibi in agro isto, dicit Dominus. Nunc ergo tolle, et projice eum in agrum juxta verbum Domini. <span class="Versetto" id="K29_27">27&#160;</span>Ochozias autem rex Juda videns hoc, fugit per viam domus horti: persecutusque est eum Jehu, et ait: Etiam hunc percutite in curru suo. Et percusserunt eum in ascensu Gaver, qui est juxta Jeblaam: qui fugit in Mageddo, et mortuus est ibi. <span class="Versetto" id="K29_28">28&#160;</span>Et imposuerunt eum servi ejus super currum suum, et tulerunt in Jerusalem: sepelieruntque eum in sepulchro cum patribus suis in civitate David. <span class="Versetto" id="K29_29">29&#160;</span>Anno undecimo Joram filii Achab, regnavit Ochozias super Judam,<a href='#FN34'>†</a> <span class="Versetto" id="K29_30">30&#160;</span>venitque Jehu in Jezrahel. Porro Jezabel, introitu ejus audito, depinxit oculos suos stibio, et ornavit caput suum, et respexit per fenestram <span class="Versetto" id="K29_31">31&#160;</span>ingredientem Jehu per portam, et ait: Numquid pax potest esse Zambri, qui interfecit dominum suum? <span class="Versetto" id="K29_32">32&#160;</span>Levavitque Jehu faciem suam ad fenestram, et ait: Quæ est ista? et inclinaverunt se ad eum duo vel tres eunuchi. <span class="Versetto" id="K29_33">33&#160;</span>At ille dixit eis: Præcipitate eam deorsum: et præcipitaverunt eam, aspersusque est sanguine paries, et equorum ungulæ conculcaverunt eam. <span class="Versetto" id="K29_34">34&#160;</span>Cumque introgressus esset ut comederet biberetque, ait: Ite, et videte maledictam illam, et sepelite eam: quia filia regis est. <span class="Versetto" id="K29_35">35&#160;</span>Cumque issent ut sepelirent eam, non invenerunt nisi calvariam, et pedes, et summas manus. <span class="Versetto" id="K29_36">36&#160;</span>Reversique nuntiaverunt ei. Et ait Jehu: Sermo Domini est, quem locutus est per servum suum Eliam Thesbiten, dicens: In agro Jezrahel comedent canes carnes Jezabel, <span class="Versetto" id="K29_37">37&#160;</span>et erunt carnes Jezabel sicut stercus super faciem terræ in agro Jezrahel, ita ut prætereuntes dicant: Hæccine est illa Jezabel?</p>

  <p class='pT4' id='K210_0'>10</p>

  <p class='Normale'><span class="Versetto" id="K210_1">1&#160;</span>Erant autem Achab septuaginta filii in Samaria: scripsit ergo Jehu litteras, et misit in Samariam, ad optimates civitatis, et ad majores natu, et ad nutritios Achab, dicens: <span class="Versetto" id="K210_2">2&#160;</span>Statim ut acceperitis litteras has, qui habetis filios domini vestri, et currus, et equos, et civitates firmas, et arma, <span class="Versetto" id="K210_3">3&#160;</span>eligite meliorem, et eum qui vobis placuerit de filiis domini vestri, et eum ponite super solium patris sui, et pugnate pro domo domini vestri. <span class="Versetto" id="K210_4">4&#160;</span>Timuerunt illi vehementer, et dixerunt: Ecce duo reges non potuerunt stare coram eo, et quomodo nos valebimus resistere? <span class="Versetto" id="K210_5">5&#160;</span>Miserunt ergo præpositi domus, et præfecti civitatis, et majores natu, et nutritii, ad Jehu, dicentes: Servi tui sumus: quæcumque jusseris faciemus, nec constituemus nobis regem: quæcumque tibi placent, fac. <span class="Versetto" id="K210_6">6&#160;</span>Rescripsit autem eis litteras secundo, dicens: Si mei estis, et obeditis mihi, tollite capita filiorum domini vestri, et venite ad me hac eadem hora cras in Jezrahel. Porro filii regis, septuaginta viri, apud optimates civitates nutriebantur. <span class="Versetto" id="K210_7">7&#160;</span>Cumque venissent litteras ad eos, tulerunt filios regis, et occiderunt septuaginta viros, et posuerunt capita eorum in cophinis, et miserunt ad eum in Jezrahel. <span class="Versetto" id="K210_8">8&#160;</span>Venit autem nuntius, et indicavit ei, dicens: Attulerunt capita filiorum regis. Qui respondit: Ponite ea ad duos acervos juxta introitum portæ usque mane. <span class="Versetto" id="K210_9">9&#160;</span>Cumque diluxisset, egressus est, et stans dixit ad omnem populum: Justi estis: si ego conjuravi contra dominum meum et interfeci eum, quis percussit omnes hos? <span class="Versetto" id="K210_10">10&#160;</span>videte ergo nunc quoniam non cecidit de sermonibus Domini in terram, quos locutus est Dominus super domum Achab: et Dominus fecit quod locutus est in manu servi sui Eliæ. <span class="Versetto" id="K210_11">11&#160;</span>Percussit igitur Jehu omnes qui reliqui erant de domo Achab in Jezrahel, et universos optimates ejus, et notos, et sacerdotes, donec non remanerent ex eo reliquiæ. <span class="Versetto" id="K210_12">12&#160;</span>Et surrexit, et venit in Samariam: cumque venisset ad Cameram pastorum in via, <span class="Versetto" id="K210_13">13&#160;</span>invenit fratres Ochoziæ regis Juda: dixitque ad eos: Quinam estis vos? Qui responderunt: Fratres Ochoziæ sumus, et descendimus ad salutandos filios regis, et filios reginæ. <span class="Versetto" id="K210_14">14&#160;</span>Qui ait: Comprehendite eos vivos. Quos cum comprehendissent vivos, jugulaverunt eos in cisterna juxta Cameram, quadraginta duos viros: et non reliquit ex eis quemquam. <span class="Versetto" id="K210_15">15&#160;</span>Cumque abiisset inde, invenit Jonadab filium Rechab in occursum sibi, et benedixit ei. Et ait ad eum: Numquid est cor tuum rectum, sicut cor meum cum corde tuo? Et ait Jonadab: Est. Si est, inquit, da manum tuam. Qui dedit ei manum suam. At ille levavit eum ad se in currum:<a href='#FN35'>*</a> <span class="Versetto" id="K210_16">16&#160;</span>dixitque ad eum: Veni mecum, et vide zelum meum pro Domino. Et impositum in curru suo <span class="Versetto" id="K210_17">17&#160;</span>duxit in Samariam. Et percussit omnes qui reliqui fuerant de Achab in Samaria usque ad unum, juxta verbum Domini quod locutus est per Eliam. <span class="Versetto" id="K210_18">18&#160;</span>Congregavit ergo Jehu omnem populum, et dixit ad eos: Achab coluit Baal parum, ego autem colam eum amplius. <span class="Versetto" id="K210_19">19&#160;</span>Nunc igitur omnes prophetas Baal, et universos servos ejus, et cunctos sacerdotes ipsius vocate ad me: nullus sit qui non veniat: sacrificium enim grande est mihi Baal: quicumque defuerit, non vivet. Porro Jehu faciebat hoc insidiose, ut disperderet cultores Baal. <span class="Versetto" id="K210_20">20&#160;</span>Et dixit: Sanctificate diem solemnem Baal. Vocavitque, <span class="Versetto" id="K210_21">21&#160;</span>et misit in universos terminos Israël, et venerunt cuncti servi Baal: non fuit residuus ne unus quidem qui non veniret. Et ingressi sunt templum Baal: et repleta est domus Baal, a summo usque ad summum. <span class="Versetto" id="K210_22">22&#160;</span>Dixitque his qui erant super vestes: Proferte vestimenta universis servis Baal. Et protulerunt eis vestes. <span class="Versetto" id="K210_23">23&#160;</span>Ingressusque Jehu, et Jonadab filius Rechab, templum Baal, ait cultoribus Baal: Perquirite, et videte, ne quis forte vobiscum sit de servis Domini, sed ut sint servi Baal soli. <span class="Versetto" id="K210_24">24&#160;</span>Ingressi sunt igitur ut facerent victimas et holocausta: Jehu autem præparaverat sibi foris octoginta viros, et dixerat eis: Quicumque fugerit de hominibus his, quos ego adduxero in manus vestras, anima ejus erit pro anima illius. <span class="Versetto" id="K210_25">25&#160;</span>Factum est autem, cum completum esset holocaustum, præcepit Jehu militibus et ducibus suis: Ingredimini, et percutite eos: nullus evadat. Percusseruntque eos in ore gladii, et projecerunt milites et duces: et ierunt in civitatem templi Baal, <span class="Versetto" id="K210_26">26&#160;</span>et protulerunt statuam de fano Baal, et combusserunt, <span class="Versetto" id="K210_27">27&#160;</span>et comminuerunt eam. Destruxerunt quoque ædem Baal, et fecerunt pro ea latrinas usque in diem hanc. <span class="Versetto" id="K210_28">28&#160;</span>Delevit itaque Jehu Baal de Israël: <span class="Versetto" id="K210_29">29&#160;</span>verumtamen a peccatis Jeroboam filii Nabat, qui peccare fecit Israël, non recessit, nec dereliquit vitulos aureos qui erant in Bethel et in Dan. <span class="Versetto" id="K210_30">30&#160;</span>Dixit autem Dominus ad Jehu: Quia studiose egisti quod rectum erat, et placebat in oculis meis, et omnia quæ erant in corde meo fecisti contra domum Achab: filii tui usque ad quartam generationem sedebunt super thronum Israël. <span class="Versetto" id="K210_31">31&#160;</span>Porro Jehu non custodivit ut ambularet in lege Domini Dei Israël in toto corde suo: non enim recessit a peccatis Jeroboam, qui peccare fecerat Israël. <span class="Versetto" id="K210_32">32&#160;</span>In diebus illis cœpit Dominus tædere super Israël: percussitque eos Hazaël in universis finibus Israël, <span class="Versetto" id="K210_33">33&#160;</span>a Jordane contra orientalem plagam, omnem terram Galaad, et Gad, et Ruben, et Manasse, ab Aroër, quæ est super torrentem Arnon, et Galaad, et Basan. <span class="Versetto" id="K210_34">34&#160;</span>Reliqua autem verborum Jehu, et universa quæ fecit, et fortitudo ejus, nonne hæc scripta sunt in libro verborum dierum regum Israël? <span class="Versetto" id="K210_35">35&#160;</span>Et dormivit Jehu cum patribus suis, sepelieruntque eum in Samaria: et regnavit Joachaz filius ejus pro eo. <span class="Versetto" id="K210_36">36&#160;</span>Dies autem quos regnavit Jehu super Israël, viginti et octo anni sunt in Samaria.</p>

  <p class='pT4' id='K211_0'>11</p>

  <p class='Normale'><span class="Versetto" id="K211_1">1&#160;</span>Athalia vero mater Ochoziæ, videns mortuum filium suum, surrexit, et interfecit omne semen regium.<a href='#FN36'>*</a> <span class="Versetto" id="K211_2">2&#160;</span>Tollens autem Josaba filia regis Joram, soror Ochoziæ, Joas filium Ochoziæ, furata est eum de medio filiorum regis qui interficiebantur, et nutricem ejus de triclinio: et abscondit eum a facie Athaliæ ut non interficeretur. <span class="Versetto" id="K211_3">3&#160;</span>Eratque cum ea sex annis clam in domo Domini: porro Athalia regnavit super terram. <span class="Versetto" id="K211_4">4&#160;</span>Anno autem septimo misit Jojada, et assumens centuriones et milites, introduxit ad se in templum Domini, pepigitque cum eis fœdus: et adjurans eos in domo Domini, ostendit eis filium regis:<a href='#FN37'>†</a> <span class="Versetto" id="K211_5">5&#160;</span>et præcepit illis, dicens: Iste est sermo, quem facere debetis: <span class="Versetto" id="K211_6">6&#160;</span>tertia pars vestrum introëat sabbato, et observet excubias domus regis. Tertia autem pars sit ad portam Sur, et tertia pars sit ad portam quæ est post habitaculum scutariorum: et custodietis excubias domus Messa.<a href='#FN38'>‡</a> <span class="Versetto" id="K211_7">7&#160;</span>Duæ vero partes e vobis, omnes egredientes sabbato, custodiant excubias domus Domini circa regem. <span class="Versetto" id="K211_8">8&#160;</span>Et vallabitis eum, habentes arma in manibus vestris: si quis autem ingressus fuerit septum templi, interficiatur: eritisque cum rege introëunte et egrediente. <span class="Versetto" id="K211_9">9&#160;</span>Et fecerunt centuriones juxta omnia quæ præceperat eis Jojada sacerdos: et assumentes singuli viros suos qui ingrediebantur sabbato, cum his qui egrediebantur sabbato, venerunt ad Jojadam sacerdotem. <span class="Versetto" id="K211_10">10&#160;</span>Qui dedit eis hastas et arma regis David, quæ erant in domo Domini. <span class="Versetto" id="K211_11">11&#160;</span>Et steterunt singuli habentes arma in manu sua, a parte templi dextera usque ad partem sinistram altaris et ædis, circum regem. <span class="Versetto" id="K211_12">12&#160;</span>Produxitque filium regis, et posuit super eum diadema et testimonium: feceruntque eum regem, et unxerunt: et plaudentes manu, dixerunt: Vivat rex.<a href='#FN39'>§</a> <span class="Versetto" id="K211_13">13&#160;</span>Audivit autem Athalia vocem populi currentis: et ingressa ad turbas in templum Domini, <span class="Versetto" id="K211_14">14&#160;</span>vidit regem stantem super tribunal juxta morem, et cantores, et tubas prope eum, omnemque populum terræ lætantem, et canentem tubis: et scidit vestimenta sua, clamavitque: Conjuratio, conjuratio. <span class="Versetto" id="K211_15">15&#160;</span>Præcepit autem Jojada centurionibus qui erant super exercitum, et ait eis: Educite eam extra septa templi, et quicumque eam secutus fuerit, feriatur gladio. Dixerat enim sacerdos: Non occidatur in templo Domini. <span class="Versetto" id="K211_16">16&#160;</span>Imposueruntque ei manus, et impegerunt eam per viam introitus equorum, juxta palatium, et interfecta est ibi. <span class="Versetto" id="K211_17">17&#160;</span>Pepigit ergo Jojada fœdus inter Dominum, et inter regem, et inter populum, ut esset populus Domini: et inter regem et populum.<a href='#FN40'>**</a> <span class="Versetto" id="K211_18">18&#160;</span>Ingressusque est omnis populus terræ templum Baal, et destruxerunt aras ejus, et imagines contriverunt valide: Mathan quoque sacerdotem Baal occiderunt coram altari. Et posuit sacerdos custodias in domo Domini. <span class="Versetto" id="K211_19">19&#160;</span>Tulitque centuriones, et Cerethi et Phelethi legiones, et omnem populum terræ, deduxeruntque regem de domo Domini: et venerunt per viam portæ scutariorum in palatium, et sedit super thronum regum. <span class="Versetto" id="K211_20">20&#160;</span>Lætatusque est omnis populus terræ, et civitas conquievit: Athalia autem occisa est gladio in domo regis. <span class="Versetto" id="K211_21">21&#160;</span>Septemque annorum erat Joas, cum regnare cœpisset.</p>

  <p class='pT4' id='K212_0'>12</p>

  <p class='Normale'><span class="Versetto" id="K212_1">1&#160;</span>Anno septimo Jehu, regnavit Joas: et quadraginta annis regnavit in Jerusalem. Nomen matris ejus Sebia de Bersabee.<a href='#FN41'>*</a> <span class="Versetto" id="K212_2">2&#160;</span>Fecitque Joas rectum coram Domino cunctis diebus quibus docuit eum Jojada sacerdos. <span class="Versetto" id="K212_3">3&#160;</span>Verumtamen excelsa non abstulit: adhuc enim populus immolabat, et adolebat in excelsis incensum. <span class="Versetto" id="K212_4">4&#160;</span>Dixitque Joas ad sacerdotes: Omnem pecuniam sanctorum, quæ illata fuerit in templum Domini a prætereuntibus, quæ offertur pro pretio animæ, et quam sponte et arbitrio cordis sui inferunt in templum Domini: <span class="Versetto" id="K212_5">5&#160;</span>accipiant illam sacerdotes juxta ordinem suum, et instaurent sartatecta domus, si quid necessarium viderint instauratione.<a href='#FN42'>†</a> <span class="Versetto" id="K212_6">6&#160;</span>Igitur usque ad vigesimum tertium annum regis Joas, non instauraverunt sacerdotes sartatecta templi.<a href='#FN43'>‡</a> <span class="Versetto" id="K212_7">7&#160;</span>Vocavitque rex Joas Jojadam pontificem et sacerdotes, dicens eis: Quare sartatecta non instauratis templi? nolite ergo amplius accipere pecuniam juxta ordinem vestrum, sed ad instaurationem templi reddite eam.<a href='#FN44'>§</a> <span class="Versetto" id="K212_8">8&#160;</span>Prohibitique sunt sacerdotes ultra accipere pecuniam a populo, et instaurare sartatecta domus. <span class="Versetto" id="K212_9">9&#160;</span>Et tulit Jojada pontifex gazophylacium unum, aperuitque foramen desuper, et posuit illud juxta altare ad dexteram ingredientium domum Domini: mittebantque in eo sacerdotes qui custodiebant ostia, omnem pecuniam quæ deferebatur ad templum Domini.<a href='#FN45'>**</a> <span class="Versetto" id="K212_10">10&#160;</span>Cumque viderent nimiam pecuniam esse in gazophylacio, ascendebat scriba regis, et pontifex, effundebantque et numerabant pecuniam quæ inveniebatur in domo Domini:<a href='#FN46'>††</a> <span class="Versetto" id="K212_11">11&#160;</span>et dabant eam juxta numerum atque mensuram in manu eorum qui præerant cæmentariis domus Domini: qui impendebant eam in fabris lignorum et in cæmentariis, iis qui operabantur in domo Domini, <span class="Versetto" id="K212_12">12&#160;</span>et sartatecta faciebant: et in iis qui cædebant saxa, et ut emerent ligna, et lapides, qui excidebantur, ita ut impleretur instauratio domus Domini in universis quæ indigebant expensa ad muniendam domum. <span class="Versetto" id="K212_13">13&#160;</span>Verumtamen non fiebant ex eadem pecunia hydriæ templi Domini, et fuscinulæ, et thuribula, et tubæ, et omne vas aureum et argenteum, de pecunia quæ inferebatur in templum Domini.<a href='#FN47'>‡‡</a> <span class="Versetto" id="K212_14">14&#160;</span>Iis enim qui faciebant opus, dabatur ut instauraretur templum Domini: <span class="Versetto" id="K212_15">15&#160;</span>et non fiebat ratio iis hominibus qui accipiebant pecuniam ut distribuerent eam artificibus, sed in fide tractabant eam.<a href='#FN48'>§§</a> <span class="Versetto" id="K212_16">16&#160;</span>Pecuniam vero pro delicto, et pecuniam pro peccatis non inferebant in templum Domini, quia sacerdotum erat.<a href='#FN49'>***</a> <span class="Versetto" id="K212_17">17&#160;</span>Tunc ascendit Hazaël rex Syriæ, et pugnabat contra Geth, cepitque eam: et direxit faciem suam ut ascenderet in Jerusalem. <span class="Versetto" id="K212_18">18&#160;</span>Quam ob rem tulit Joas rex Juda omnia sanctificata quæ consecraverant Josaphat, et Joram, et Ochozias, patres ejus reges Juda, et quæ ipse obtulerat: et universum argentum quod inveniri potuit in thesauris templi Domini et in palatio regis: misitque Hazaëli regi Syriæ, et recessit ab Jerusalem. <span class="Versetto" id="K212_19">19&#160;</span>Reliqua autem sermonum Joas, et universa quæ fecit, nonne hæc scripta sunt in libro verborum dierum regum Juda? <span class="Versetto" id="K212_20">20&#160;</span>Surrexerunt autem servi ejus, et conjuraverunt inter se, percusseruntque Joas in domo Mello in descensu Sella. <span class="Versetto" id="K212_21">21&#160;</span>Josachar namque filius Semaath, et Jozabad filius Somer servi ejus, percusserunt eum, et mortuus est: et sepelierunt eum cum patribus suis in civitate David: regnavitque Amasias filius ejus pro eo.</p>

  <p class='pT4' id='K213_0'>13</p>

  <p class='Normale'><span class="Versetto" id="K213_1">1&#160;</span>Anno vigesimo tertio Joas filii Ochoziæ regis Juda, regnavit Joachaz filius Jehu super Israël in Samaria decem et septem annis. <span class="Versetto" id="K213_2">2&#160;</span>Et fecit malum coram Domino, secutusque est peccata Jeroboam filii Nabat, qui peccare fecit Israël, et non declinavit ab eis. <span class="Versetto" id="K213_3">3&#160;</span>Iratusque est furor Domini contra Israël, et tradidit eos in manu Hazaël regis Syriæ, et in manu Benadad filii Hazaël, cunctis diebus. <span class="Versetto" id="K213_4">4&#160;</span>Deprecatus est autem Joachaz faciem Domini, et audivit eum Dominus: vidit enim angustiam Israël, quia attriverat eos rex Syriæ: <span class="Versetto" id="K213_5">5&#160;</span>et dedit Dominus salvatorem Israëli, et liberatus est de manu regis Syriæ: habitaveruntque filii Israël in tabernaculis suis sicut heri et nudiustertius. <span class="Versetto" id="K213_6">6&#160;</span>Verumtamen non recesserunt a peccatis domus Jeroboam, qui peccare fecit Israël, sed in ipsis ambulaverunt: siquidem et lucus permansit in Samaria. <span class="Versetto" id="K213_7">7&#160;</span>Et non sunt derelicti Joachaz de populo nisi quinquaginta equites, et decem currus, et decem millia peditum: interfecerat enim eos rex Syriæ, et redegerat quasi pulverem in tritura areæ. <span class="Versetto" id="K213_8">8&#160;</span>Reliqua autem sermonum Joachaz, et universa quæ fecit, et fortitudo ejus, nonne hæc scripta sunt in libro sermonum dierum regum Israël? <span class="Versetto" id="K213_9">9&#160;</span>Dormivitque Joachaz cum patribus suis, et sepelierunt eum in Samaria: regnavitque Joas filius ejus pro eo. <span class="Versetto" id="K213_10">10&#160;</span>Anno trigesimo septimo Joas regis Juda, regnavit Joas filius Joachaz super Israël in Samaria sedecim annis. <span class="Versetto" id="K213_11">11&#160;</span>Et fecit quod malum est in conspectu Domini: non declinavit ab omnibus peccatis Jeroboam filii Nabat, qui peccare fecit Israël, sed in ipsis ambulavit. <span class="Versetto" id="K213_12">12&#160;</span>Reliqua autem sermonum Joas, et universa quæ fecit, et fortitudo ejus, quomodo pugnaverit contra Amasiam regem Juda, nonne hæc scripta sunt in libro sermonum dierum regum Israël? <span class="Versetto" id="K213_13">13&#160;</span>Et dormivit Joas cum patribus suis: Jeroboam autem sedit super solium ejus. Porro Joas sepultus est in Samaria cum regibus Israël. <span class="Versetto" id="K213_14">14&#160;</span>Eliseus autem ægrotabat infirmitate, qua et mortuus est: descenditque ad eum Joas rex Israël, et flebat coram eo, dicebatque: Pater mi, pater mi, currus Israël et auriga ejus.<a href='#FN50'>*</a> <span class="Versetto" id="K213_15">15&#160;</span>Et ait illi Eliseus: Affer arcum et sagittas. Cumque attulisset ad eum arcum et sagittas, <span class="Versetto" id="K213_16">16&#160;</span>dixit ad regem Israël: Pone manum tuam super arcum. Et cum posuisset ille manum suam, superposuit Eliseus manus suas manibus regis,<a href='#FN51'>†</a> <span class="Versetto" id="K213_17">17&#160;</span>et ait: Aperi fenestram orientalem. Cumque aperuisset, dixit Eliseus: Jace sagittam. Et jecit. Et ait Eliseus: Sagitta salutis Domini, et sagitta salutis contra Syriam: percutiesque Syriam in Aphec, donec consumas eam.<a href='#FN52'>‡</a> <span class="Versetto" id="K213_18">18&#160;</span>Et ait: Tolle sagittas. Qui cum tulisset, rursum dixit ei: Percute jaculo terram. Et cum percussisset tribus vicibus, et stetisset,<a href='#FN53'>§</a> <span class="Versetto" id="K213_19">19&#160;</span>iratus est vir Dei contra eum, et ait: Si percussisses quinquies, aut sexies, sive septies, percussisses Syriam usque ad consumptionem: nunc autem tribus vicibus percuties eam. <span class="Versetto" id="K213_20">20&#160;</span>Mortuus est ergo Eliseus, et sepelierunt eum. Latrunculi autem de Moab venerunt in terram in ipso anno. <span class="Versetto" id="K213_21">21&#160;</span>Quidam autem sepelientes hominem, viderunt latrunculos, et projecerunt cadaver in sepulchro Elisei. Quod cum tetigisset ossa Elisei, revixit homo, et stetit super pedes suos. <span class="Versetto" id="K213_22">22&#160;</span>Igitur Hazaël rex Syriæ afflixit Israël cunctis diebus Joachaz: <span class="Versetto" id="K213_23">23&#160;</span>et misertus est Dominus eorum, et reversus est ad eos propter pactum suum, quod habebat cum Abraham, et Isaac, et Jacob: et noluit disperdere eos, neque projicere penitus usque in præsens tempus. <span class="Versetto" id="K213_24">24&#160;</span>Mortuus est autem Hazaël rex Syriæ, et regnavit Benadad filius ejus pro eo. <span class="Versetto" id="K213_25">25&#160;</span>Porro Joas filius Joachaz tulit urbes de manu Benadad filii Hazaël, quas tulerat de manu Joachaz patris sui jure prælii: tribus vicibus percussit eum Joas, et reddidit civitates Israël.</p>

  <p class='pT4' id='K214_0'>14</p>

  <p class='Normale'><span class="Versetto" id="K214_1">1&#160;</span>In anno secundo Joas filii Joachaz regis Israël, regnavit Amasias filius Joas regis Juda.<a href='#FN54'>*</a> <span class="Versetto" id="K214_2">2&#160;</span>Viginti quinque annorum erat cum regnare cœpisset: viginti autem et novem annis regnavit in Jerusalem. Nomen matris ejus Joadan de Jerusalem. <span class="Versetto" id="K214_3">3&#160;</span>Et fecit rectum coram Domino, verumtamen non ut David pater ejus. Juxta omnia quæ fecit Joas pater suus, fecit: <span class="Versetto" id="K214_4">4&#160;</span>nisi hoc tantum, quod excelsa non abstulit: adhuc enim populus immolabat, et adolebat incensum in excelsis. <span class="Versetto" id="K214_5">5&#160;</span>Cumque obtinuisset regnum, percussit servos suos, qui interfecerant regem patrem suum: <span class="Versetto" id="K214_6">6&#160;</span>filios autem eorum qui occiderant, non occidit, juxta quod scriptum est in libro legis Moysi, sicut præcepit Dominus, dicens: Non morientur patres pro filiis, neque filii morientur pro patribus: sed unusquisque in peccato suo morietur. <span class="Versetto" id="K214_7">7&#160;</span>Ipse percussit Edom in valle Salinarum decem millia, et apprehendit petram in prælio, vocavitque nomen ejus Jectehel usque in præsentem diem.<a href='#FN55'>†</a> <span class="Versetto" id="K214_8">8&#160;</span>Tunc misit Amasias nuntios ad Joas filium Joachaz filii Jehu regis Israël, dicens: Veni, et videamus nos. <span class="Versetto" id="K214_9">9&#160;</span>Remisitque Joas rex Israël ad Amasiam regem Juda, dicens: Carduus Libani misit ad cedrum quæ est in Libano, dicens: Da filiam tuam filio meo uxorem. Transieruntque bestiæ saltus quæ sunt in Libano, et conculcaverunt carduum. <span class="Versetto" id="K214_10">10&#160;</span>Percutiens invaluisti super Edom, et sublevavit te cor tuum: contentus esto gloria, et sede in domo tua: quare provocas malum, ut cadas tu et Judas tecum? <span class="Versetto" id="K214_11">11&#160;</span>Et non acquievit Amasias. Ascenditque Joas rex Israël, et viderunt se, ipse et Amasias rex Juda, in Bethsames oppido Judæ. <span class="Versetto" id="K214_12">12&#160;</span>Percussusque est Juda coram Israël, et fugerunt unusquisque in tabernacula sua. <span class="Versetto" id="K214_13">13&#160;</span>Amasiam vero regem Juda, filium Joas filii Ochoziæ, cepit Joas rex Israël in Bethsames, et adduxit eum in Jerusalem: et interrupit murum Jerusalem, a porta Ephraim usque ad portam anguli, quadringentis cubitis. <span class="Versetto" id="K214_14">14&#160;</span>Tulitque omne aurum et argentum, et universa vasa quæ inventa sunt in domo Domini et in thesauris regis, et obsides, et reversus est in Samariam. <span class="Versetto" id="K214_15">15&#160;</span>Reliqua autem verborum Joas quæ fecit, et fortitudo ejus qua pugnavit contra Amasiam regem Juda, nonne hæc scripta sunt in libro sermonum dierum regum Israël? <span class="Versetto" id="K214_16">16&#160;</span>Dormivitque Joas cum patribus suis, et sepultus est in Samaria cum regibus Israël, et regnavit Jeroboam filius ejus pro eo. <span class="Versetto" id="K214_17">17&#160;</span>Vixit autem Amasias filius Joas rex Juda postquam mortuus est Joas filius Joachaz regis Israël, quindecim annis. <span class="Versetto" id="K214_18">18&#160;</span>Reliqua autem sermonum Amasiæ, nonne hæc scripta sunt in libro sermonum dierum regum Juda? <span class="Versetto" id="K214_19">19&#160;</span>Factaque est contra eum conjuratio in Jerusalem: at ille fugit in Lachis. Miseruntque post eum in Lachis, et interfecerunt eum ibi: <span class="Versetto" id="K214_20">20&#160;</span>et asportaverunt in equis, sepultusque est in Jerusalem cum patribus suis in civitate David. <span class="Versetto" id="K214_21">21&#160;</span>Tulit autem universus populus Judæ Azariam annos natum sedecim, et constituerunt eum regem pro patre ejus Amasia. <span class="Versetto" id="K214_22">22&#160;</span>Ipse ædificavit Ælath, et restituit eam Judæ, postquam dormivit rex cum patribus suis. <span class="Versetto" id="K214_23">23&#160;</span>Anno quintodecimo Amasiæ filii Joas regis Juda, regnavit Jeroboam filius Joas regis Israël in Samaria, quadraginta et uno anno. <span class="Versetto" id="K214_24">24&#160;</span>Et fecit quod malum est coram Domino: non recessit ab omnibus peccatis Jeroboam filii Nabat, qui peccare fecit Israël. <span class="Versetto" id="K214_25">25&#160;</span>Ipse restituit terminos Israël ab introitu Emath usque ad mare solitudinis, juxta sermonem Domini Dei Israël quem locutus est per servum suum Jonam filium Amathi prophetam, qui erat de Geth, quæ est in Opher.<a href='#FN56'>‡</a> <span class="Versetto" id="K214_26">26&#160;</span>Vidit enim Dominus afflictionem Israël amaram nimis, et quod consumpti essent usque ad clausos carcere et extremos, et non esset qui auxiliaretur Israëli. <span class="Versetto" id="K214_27">27&#160;</span>Nec locutus est Dominus ut deleret nomen Israël de sub cælo, sed salvavit eos in manu Jeroboam filii Joas. <span class="Versetto" id="K214_28">28&#160;</span>Reliqua autem sermonum Jeroboam, et universa quæ fecit, et fortitudo ejus qua præliatus est, et quomodo restituit Damascum et Emath Judæ in Israël, nonne hæc scripta sunt in libro sermonum dierum regum Israël? <span class="Versetto" id="K214_29">29&#160;</span>Dormivitque Jeroboam cum patribus suis regibus Israël, et regnavit Zacharias filius ejus pro eo.</p>

  <p class='pT4' id='K215_0'>15</p>

  <p class='Normale'><span class="Versetto" id="K215_1">1&#160;</span>Anno vigesimo septimo Jeroboam regis Israël, regnavit Azarias filius Amasiæ regis Juda.<a href='#FN57'>*</a> <span class="Versetto" id="K215_2">2&#160;</span>Sedecim annorum erat cum regnare cœpisset, et quinquaginta duobus annis regnavit in Jerusalem: nomen matris ejus Jechelia de Jerusalem. <span class="Versetto" id="K215_3">3&#160;</span>Fecitque quod erat placitum coram Domino, juxta omnia quæ fecit Amasias pater ejus. <span class="Versetto" id="K215_4">4&#160;</span>Verumtamen excelsa non est demolitus: adhuc populus sacrificabat, et adolebat incensum in excelsis. <span class="Versetto" id="K215_5">5&#160;</span>Percussit autem Dominus regem, et fuit leprosus usque in diem mortis suæ, et habitabat in domo libera seorsum: Joatham vero filius regis gubernabat palatium, et judicabit populum terræ. <span class="Versetto" id="K215_6">6&#160;</span>Reliqua autem sermonum Azariæ, et universa quæ fecit, nonne hæc scripta sunt in libro verborum dierum regum Juda? <span class="Versetto" id="K215_7">7&#160;</span>Et dormivit Azarias cum patribus suis: sepelieruntque eum cum majoribus suis in civitate David, et regnavit Joatham filius ejus pro eo. <span class="Versetto" id="K215_8">8&#160;</span>Anno trigesimo octavo Azariæ regis Juda, regnavit Zacharias filius Jeroboam super Israël in Samaria sex mensibus. <span class="Versetto" id="K215_9">9&#160;</span>Et fecit quod malum est coram Domino, sicut fecerant patres ejus: non recessit a peccatis Jeroboam filii Nabat, qui peccare fecit Israël. <span class="Versetto" id="K215_10">10&#160;</span>Conjuravit autem contra eum Sellum filius Jabes: percussitque eum palam, et interfecit, regnavitque pro eo. <span class="Versetto" id="K215_11">11&#160;</span>Reliqua autem verborum Zachariæ, nonne hæc scripta sunt in libro sermonum dierum regum Israël? <span class="Versetto" id="K215_12">12&#160;</span>Iste est sermo Domini quem locutus est ad Jehu, dicens: Filii tui usque ad quartam generationem sedebunt super thronum Israël. Factumque est ita. <span class="Versetto" id="K215_13">13&#160;</span>Sellum filius Jabes regnavit trigesimo novo anno Azariæ regis Juda: regnavit autem uno mense in Samaria. <span class="Versetto" id="K215_14">14&#160;</span>Et ascendit Manahem filius Gadi de Thersa, venitque in Samariam, et percussit Sellum filium Jabes in Samaria, et interfecit eum: regnavitque pro eo. <span class="Versetto" id="K215_15">15&#160;</span>Reliqua autem verborum Sellum, et conjuratio ejus, per quam tetendit insidias, nonne hæc scripta sunt in libro sermonum dierum regum Israël? <span class="Versetto" id="K215_16">16&#160;</span>Tunc percussit Manahem Thapsam, et omnes qui erant in ea, et terminos ejus de Thersa: noluerant enim aperire ei: et interfecit omnes prægnantes ejus, et scidit eas. <span class="Versetto" id="K215_17">17&#160;</span>Anno trigesimo nono Azariæ regis Juda, regnavit Manahem filius Gadi super Israël decem annis in Samaria. <span class="Versetto" id="K215_18">18&#160;</span>Fecitque quod erat malum coram Domino: non recessit a peccatis Jeroboam filii Nabat, qui peccare fecit Israël, cunctis diebus ejus. <span class="Versetto" id="K215_19">19&#160;</span>Veniebat Phul rex Assyriorum in terram, et dabat Manahem Phul mille talenta argenti, ut esset ei in auxilium, et firmaret regnum ejus. <span class="Versetto" id="K215_20">20&#160;</span>Indixitque Manahem argentum super Israël cunctis potentibus et divitibus, ut daret regi Assyriorum quinquaginta siclos argenti per singulos: reversusque est rex Assyriorum, et non est moratus in terra. <span class="Versetto" id="K215_21">21&#160;</span>Reliqua autem sermonum Manahem, et universa quæ fecit, nonne hæc scripta sunt in libro sermonum dierum regum Israël? <span class="Versetto" id="K215_22">22&#160;</span>Et dormivit Manahem cum patribus suis: regnavitque Phaceia filius ejus pro eo. <span class="Versetto" id="K215_23">23&#160;</span>Anno quinquagesimo Azariæ regis Juda, regnavit Phaceia filius Manahem super Israël in Samaria biennio. <span class="Versetto" id="K215_24">24&#160;</span>Et fecit quod erat malum coram Domino: non recessit a peccatis Jeroboam filii Nabat, qui peccare fecit Israël. <span class="Versetto" id="K215_25">25&#160;</span>Conjuravit autem adversus eum Phacee filius Romeliæ, dux ejus, et percussit eum in Samaria in turre domus regiæ, juxta Argob et juxta Arie, et cum eo quinquaginta viros de filiis Galaaditarum: et interfecit eum, regnavitque pro eo. <span class="Versetto" id="K215_26">26&#160;</span>Reliqua autem sermonum Phaceia, et universa quæ fecit, nonne hæc scripta sunt in libro sermonum dierum regum Israël? <span class="Versetto" id="K215_27">27&#160;</span>Anno quinquagesimo secundo Azariæ regis Juda, regnavit Phacee filius Romeliæ super Israël in Samaria viginti annis. <span class="Versetto" id="K215_28">28&#160;</span>Et fecit quod erat malum coram Domino: non recessit a peccatis Jeroboam filii Nabat, qui peccare fecit Israël. <span class="Versetto" id="K215_29">29&#160;</span>In diebus Phacee regis Israël, venit Theglathphalasar rex Assur, et cepit Ajon, et Abel-Domum, Maacha et Janoë, et Cedes, et Asor, et Galaad, et Galilæam, et universam terram Nephthali: et transtulit eos in Assyrios. <span class="Versetto" id="K215_30">30&#160;</span>Conjuravit autem et tetendit insidias Osee filius Ela contra Phacee filium Romeliæ, et percussit eum, et interfecit: regnavitque pro eo vigesimo anno Joatham filii Oziæ. <span class="Versetto" id="K215_31">31&#160;</span>Reliqua autem sermonum Phacee, et universa quæ fecit, nonne hæc scripta sunt in libro sermonum dierum regum Israël? <span class="Versetto" id="K215_32">32&#160;</span>Anno secundo Phacee filii Romeliæ regis Israël, regnavit Joatham filius Oziæ regis Juda. <span class="Versetto" id="K215_33">33&#160;</span>Viginti quinque annorum erat cum regnare cœpisset, et sedecim annis regnavit in Jerusalem: nomen matris ejus Jerusa filia Sadoc. <span class="Versetto" id="K215_34">34&#160;</span>Fecitque quod erat placitum coram Domino: juxta omnia quæ fecerat Ozias pater suus, operatus est. <span class="Versetto" id="K215_35">35&#160;</span>Verumtamen excelsa non abstulit: adhuc populus immolabat, et adolebat incensum in excelsis. Ipse ædificavit portam domus Domini sublimissimam.<a href='#FN58'>†</a> <span class="Versetto" id="K215_36">36&#160;</span>Reliqua autem sermonum Joatham, et universa quæ fecit, nonne hæc scripta sunt in libro verborum dierum regum Juda? <span class="Versetto" id="K215_37">37&#160;</span>In diebus illis cœpit Dominus mittere in Judam Rasin regem Syriæ, et Phacee filium Romeliæ. <span class="Versetto" id="K215_38">38&#160;</span>Et dormivit Joatham cum patribus suis, sepultusque est cum eis in civitate David patris sui: et regnavit Achaz filius ejus pro eo.</p>

  <p class='pT4' id='K216_0'>16</p>

  <p class='Normale'><span class="Versetto" id="K216_1">1&#160;</span>Anno decimoseptimo Phacee filii Romeliæ, regnavit Achaz filius Joatham regis Juda. <span class="Versetto" id="K216_2">2&#160;</span>Viginti annorum erat Achaz cum regnare cœpisset, et sedecim annis regnavit in Jerusalem. Non fecit quod erat placitum in conspectu Domini Dei sui sicut David pater ejus, <span class="Versetto" id="K216_3">3&#160;</span>sed ambulavit in via regum Israël: insuper et filium suum consecravit, transferens per ignem secundum idola gentium, quæ dissipavit Dominus coram filiis Israël.<a href='#FN59'>*</a> <span class="Versetto" id="K216_4">4&#160;</span>Immolabat quoque victimas, et adolebat incensum in excelsis, et in collibus, et sub omni ligno frondoso. <span class="Versetto" id="K216_5">5&#160;</span>Tunc ascendit Rasin rex Syriæ, et Phacee filius Romeliæ rex Israël, in Jerusalem ad præliandum: cumque obsiderent Achaz, non valuerunt superare eum. <span class="Versetto" id="K216_6">6&#160;</span>In tempore illo restituit Rasin rex Syriæ, Ailam Syriæ, et ejecit Judæos de Aila: et Idumæi venerunt in Ailam, et habitaverunt ibi usque in diem hanc. <span class="Versetto" id="K216_7">7&#160;</span>Misit autem Achaz nuntios ad Theglathphalasar regem Assyriorum, dicens: Servus tuus, et filius tuus ego sum: ascende, et salvum me fac de manu regis Syriæ, et de manu regis Israël, qui consurrexerunt adversum me. <span class="Versetto" id="K216_8">8&#160;</span>Et cum collegisset argentum et aurum quod inveniri potuit in domo Domini et in thesauris regis, misit regi Assyriorum munera. <span class="Versetto" id="K216_9">9&#160;</span>Qui et acquievit voluntati ejus: ascendit enim rex Assyriorum in Damascum, et vastavit eam, et transtulit habitatores ejus Cyrenen: Rasin autem interfecit. <span class="Versetto" id="K216_10">10&#160;</span>Perrexitque rex Achaz in occursum Theglathphalasar regis Assyriorum in Damascum: cumque vidisset altare Damasci, misit rex Achaz ad Uriam sacerdotem exemplar ejus, et similitudinem juxta omne opus ejus. <span class="Versetto" id="K216_11">11&#160;</span>Exstruxitque Urias sacerdos altare: juxta omnia quæ præceperat rex Achaz de Damasco, ita fecit sacerdos Urias donec veniret rex Achaz de Damasco. <span class="Versetto" id="K216_12">12&#160;</span>Cumque venisset rex de Damasco, vidit altare, et veneratus est illud: ascenditque et immolavit holocausta et sacrificium suum, <span class="Versetto" id="K216_13">13&#160;</span>et libavit libamina, et fudit sanguinem pacificorum quæ obtulerat super altare. <span class="Versetto" id="K216_14">14&#160;</span>Porro altare æreum quod erat coram Domino, transtulit de facie templi, et de loco altaris, et de loco templi Domini: posuitque illud ex latere altaris ad aquilonem. <span class="Versetto" id="K216_15">15&#160;</span>Præcepit quoque rex Achaz Uriæ sacerdoti, dicens: Super altare majus offer holocaustum matutinum, et sacrificium vespertinum, et holocaustum regis, et sacrificium ejus, et holocaustum universi populi terræ, et sacrificia eorum, et libamina eorum: et omnem sanguinem holocausti, et universum sanguinem victimæ super illud effundes: altare vero æreum erit paratum ad voluntatem meam. <span class="Versetto" id="K216_16">16&#160;</span>Fecit igitur Urias sacerdos juxta omnia quæ præceperat rex Achaz. <span class="Versetto" id="K216_17">17&#160;</span>Tulit autem rex Achaz cælatas bases, et luterem qui erat desuper: et mare deposuit de bobus æreis qui sustentabant illud, et posuit super pavimentum stratum lapide. <span class="Versetto" id="K216_18">18&#160;</span>Musach quoque sabbati quod ædificaverat in templo: et ingressum regis exterius convertit in templum Domini propter regem Assyriorum.<a href='#FN60'>†</a> <span class="Versetto" id="K216_19">19&#160;</span>Reliqua autem verborum Achaz quæ fecit, nonne hæc scripta sunt in libro sermonum dierum regum Juda? <span class="Versetto" id="K216_20">20&#160;</span>Dormivitque Achaz cum patribus suis, et sepultus est cum eis in civitate David: et regnavit Ezechias filius ejus pro eo.</p>

  <p class='pT4' id='K217_0'>17</p>

  <p class='Normale'><span class="Versetto" id="K217_1">1&#160;</span>Anno duodecimo Achaz regis Juda, regnavit Osee filius Ela in Samaria super Israël novem annis. <span class="Versetto" id="K217_2">2&#160;</span>Fecitque malum coram Domino, sed non sicut reges Israël qui ante eum fuerant. <span class="Versetto" id="K217_3">3&#160;</span>Contra hunc ascendit Salmanasar rex Assyriorum, et factus est ei Osee servus, reddebatque illi tributa. <span class="Versetto" id="K217_4">4&#160;</span>Cumque deprehendisset rex Assyriorum Osee, quod rebellare nitens misisset nuntios ad Sua regem Ægypti ne præstaret tributa regi Assyriorum sicut singulis annis solitus erat, obsedit eum, et vinctum misit in carcerem. <span class="Versetto" id="K217_5">5&#160;</span>Pervagatusque est omnem terram: et ascendens Samariam, obsedit eam tribus annis. <span class="Versetto" id="K217_6">6&#160;</span>Anno autem nono Osee, cepit rex Assyriorum Samariam, et transtulit Israël in Assyrios: posuitque eos in Hala et in Habor juxta fluvium Gozan, in civitatibus Medorum. <span class="Versetto" id="K217_7">7&#160;</span>Factum est enim, cum peccassent filii Israël Domino Deo suo, qui eduxerat eos de terra Ægypti, de manu Pharaonis regis Ægypti, coluerunt deos alienos. <span class="Versetto" id="K217_8">8&#160;</span>Et ambulaverunt juxta ritum gentium quas consumpserat Dominus in conspectu filiorum Israël et regum Israël, quia similiter fecerant. <span class="Versetto" id="K217_9">9&#160;</span>Et offenderunt filii Israël verbis non rectis Dominum Deum suum: et ædificaverunt sibi excelsa in cunctis urbibus suis, a turre custodum usque ad civitatem munitam. <span class="Versetto" id="K217_10">10&#160;</span>Feceruntque sibi statuas et lucos in omni colle sublimi, et subter omne lignum nemorosum: <span class="Versetto" id="K217_11">11&#160;</span>et adolebant ibi incensum super aras in morem gentium quas transtulerat Dominus a facie eorum: feceruntque verba pessima irritantes Dominum. <span class="Versetto" id="K217_12">12&#160;</span>Et coluerunt immunditias de quibus præcepit eis Dominus ne facerent verbum hoc. <span class="Versetto" id="K217_13">13&#160;</span>Et testificatus est Dominus in Israël et in Juda per manum omnium prophetarum et videntium, dicens: Revertimini a viis vestris pessimis, et custodite præcepta mea et cæremonias, juxta omnem legem quam præcepi patribus vestris, et sicut misi ad vos in manu servorum meorum prophetarum. <span class="Versetto" id="K217_14">14&#160;</span>Qui non audierunt, sed induraverunt cervicem suam juxta cervicem patrum suorum, qui noluerunt obedire Domino Deo suo. <span class="Versetto" id="K217_15">15&#160;</span>Et abjecerunt legitima ejus, et pactum quod pepigit cum patribus eorum, et testificationes quibus contestatus est eos: secutique sunt vanitates, et vane egerunt: et secuti sunt gentes quæ erant per circuitum eorum, super quibus præceperat Dominus eis ut non facerent sicut et illæ faciebant. <span class="Versetto" id="K217_16">16&#160;</span>Et dereliquerunt omnia præcepta Domini Dei sui: feceruntque sibi conflatiles duos vitulos, et lucos, et adoraverunt universam militiam cæli: servieruntque Baal, <span class="Versetto" id="K217_17">17&#160;</span>et consecraverunt filios suos et filias suas per ignem: et divinationibus inserviebant, et auguriis: et tradiderunt se ut facerent malum coram Domino, ut irritarent eum. <span class="Versetto" id="K217_18">18&#160;</span>Iratusque est Dominus vehementer Israëli, et abstulit eos a conspectu suo, et non remansit nisi tribus Juda tantummodo. <span class="Versetto" id="K217_19">19&#160;</span>Sed nec ipse Juda custodivit mandata Domini Dei sui: verum ambulavit in erroribus Israël, quos operatus fuerat. <span class="Versetto" id="K217_20">20&#160;</span>Projecitque Dominus omne semen Israël, et afflixit eos, et tradidit eos in manu diripientium, donec projiceret eos a facie sua: <span class="Versetto" id="K217_21">21&#160;</span>ex eo jam tempore quo scissus est Israël a domo David, et constituerunt sibi regem Jeroboam filium Nabat: separavit enim Jeroboam Israël a Domino, et peccare eos fecit peccatum magnum. <span class="Versetto" id="K217_22">22&#160;</span>Et ambulaverunt filii Israël in universis peccatis Jeroboam quæ fecerat: et non recesserunt ab eis, <span class="Versetto" id="K217_23">23&#160;</span>usquequo Dominus auferret Israël a facie sua, sicut locutus fuerat in manu omnium servorum suorum prophetarum: translatusque est Israël de terra sua in Assyrios, usque in diem hanc. <span class="Versetto" id="K217_24">24&#160;</span>Adduxit autem rex Assyriorum de Babylone, et de Cutha, et de Avah, et de Emath, et de Sepharvaim: et collocavit eos in civitatibus Samariæ pro filiis Israël: qui possederunt Samariam, et habitaverunt in urbibus ejus. <span class="Versetto" id="K217_25">25&#160;</span>Cumque ibi habitare cœpissent, non timebant Dominum: et immisit in eos Dominus leones, qui interficiebant eos. <span class="Versetto" id="K217_26">26&#160;</span>Nuntiatumque est regi Assyriorum, et dictum: Gentes quas transtulisti, et habitare fecisti in civitatibus Samariæ, ignorant legitima Dei terræ: et immisit in eos Dominus leones, et ecce interficiunt eos, eo quod ignorent ritum Dei terræ. <span class="Versetto" id="K217_27">27&#160;</span>Præcepit autem rex Assyriorum, dicens: Ducite illuc unum de sacerdotibus quos inde captivos adduxistis, et vadat, et habitet cum eis: et doceat eos legitima Dei terræ.<a href='#FN61'>*</a> <span class="Versetto" id="K217_28">28&#160;</span>Igitur cum venisset unus de sacerdotibus his qui captivi ducti fuerant de Samaria, habitavit in Bethel, et docebat eos quomodo colerent Dominum. <span class="Versetto" id="K217_29">29&#160;</span>Et unaquæque gens fabricata est deum suum: posueruntque eos in fanis excelsis quæ fecerant Samaritæ, gens et gens in urbibus suis, in quibus habitabat.<a href='#FN62'>†</a> <span class="Versetto" id="K217_30">30&#160;</span>Viri enim Babylonii fecerunt Sochothbenoth: viri autem Cuthæi fecerunt Nergel: et viri de Emath fecerunt Asima. <span class="Versetto" id="K217_31">31&#160;</span>Porro Hevæi fecerunt Nebahaz et Tharthac. Hi autem qui erant de Sepharvaim, comburebant filios suos igni, Adramelech et Anamelech diis Sepharvaim, <span class="Versetto" id="K217_32">32&#160;</span>et nihilominus colebant Dominum. Fecerunt autem sibi de novissimis sacerdotes excelsorum, et ponebant eos in fanis sublimibus. <span class="Versetto" id="K217_33">33&#160;</span>Et cum Dominum colerent, diis quoque suis serviebant juxta consuetudinem gentium, de quibus translati fuerant Samariam.<a href='#FN63'>‡</a> <span class="Versetto" id="K217_34">34&#160;</span>Usque in præsentem diem morem sequuntur antiquum: non timent Dominum, neque custodiunt cæremonias ejus, judicia, et legem, et mandatum, quod præceperat Dominus filiis Jacob, quem cognominavit Israël: <span class="Versetto" id="K217_35">35&#160;</span>et percusserat cum eis pactum, et mandaverat eis, dicens: Nolite timere deos alienos, et non adoretis eos, neque colatis eos, et non immoletis eis: <span class="Versetto" id="K217_36">36&#160;</span>sed Dominum Deum vestrum, qui eduxit vos de terra Ægypti in fortitudine magna et in brachio extento, ipsum timete, et illum adorate, et ipsi immolate. <span class="Versetto" id="K217_37">37&#160;</span>Cæremonias quoque, et judicia, et legem, et mandatum, quod scripsit vobis, custodite ut faciatis cunctis diebus: et non timeatis deos alienos. <span class="Versetto" id="K217_38">38&#160;</span>Et pactum quod percussit vobiscum, nolite oblivisci: nec colatis deos alienos, <span class="Versetto" id="K217_39">39&#160;</span>sed Dominum Deum vestrum timete, et ipse eruet vos de manu omnium inimicorum vestrorum. <span class="Versetto" id="K217_40">40&#160;</span>Illi vero non audierunt, sed juxta consuetudinem suam pristinam perpetrabant. <span class="Versetto" id="K217_41">41&#160;</span>Fuerunt igitur gentes istæ timentes quidem Dominum, sed nihilominus et idolis suis servientes: nam et filii eorum, et nepotes, sicut fecerunt patres sui, ita faciunt usque in præsentem diem.</p>

  <p class='pT4' id='K218_0'>18</p>

  <p class='Normale'><span class="Versetto" id="K218_1">1&#160;</span>Anno tertio Osee filii Ela regis Israël, regnavit Ezechias filius Achaz regis Juda.<a href='#FN64'>*</a> <span class="Versetto" id="K218_2">2&#160;</span>Viginti quinque annorum erat cum regnare cœpisset, et viginti novem annis regnavit in Jerusalem: nomen matris ejus Abi filia Zachariæ. <span class="Versetto" id="K218_3">3&#160;</span>Fecitque quod erat bonum coram Domino, juxta omnia quæ fecerat David pater ejus. <span class="Versetto" id="K218_4">4&#160;</span>Ipse dissipavit excelsa, et contrivit statuas, et succidit lucos, confregitque serpentem æneum quem fecerat Moyses: siquidem usque ad illud tempus filii Israël adolebant ei incensum: vocavitque nomen ejus Nohestan.<a href='#FN65'>†</a> <span class="Versetto" id="K218_5">5&#160;</span>In Domino Deo Israël speravit: itaque post eum non fuit similis ei de cunctis regibus Juda, sed neque in his qui ante eum fuerunt: <span class="Versetto" id="K218_6">6&#160;</span>et adhæsit Domino, et non recessit a vestigiis ejus, fecitque mandata ejus, quæ præceperat Dominus Moysi. <span class="Versetto" id="K218_7">7&#160;</span>Unde et erat Dominus cum eo, et in cunctis ad quæ procedebat, sapienter se agebat. Rebellavit quoque contra regem Assyriorum, et non servivit ei. <span class="Versetto" id="K218_8">8&#160;</span>Ipse percussit Philisthæos usque ad Gazam, et omnes terminos eorum, a turre custodum usque ad civitatem munitam. <span class="Versetto" id="K218_9">9&#160;</span>Anno quarto regis Ezechiæ, qui erat annus septimus Osee filii Ela regis Israël, ascendit Salmanasar rex Assyriorum in Samariam, et oppugnavit eam, <span class="Versetto" id="K218_10">10&#160;</span>et cepit. Nam post annos tres, anno sexto Ezechiæ, id est nono anno Osee regis Israël, capta est Samaria: <span class="Versetto" id="K218_11">11&#160;</span>et transtulit rex Assyriorum Israël in Assyrios, collocavitque eos in Hala et in Habor fluviis Gozan in civitatibus Medorum: <span class="Versetto" id="K218_12">12&#160;</span>quia non audierunt vocem Domini Dei sui, sed prætergressi sunt pactum ejus: omnia quæ præceperat Moyses servus Domini non audierunt, neque fecerunt. <span class="Versetto" id="K218_13">13&#160;</span>Anno quartodecimo regis Ezechiæ, ascendit Sennacherib rex Assyriorum ad universas civitates Juda munitas, et cepit eas. <span class="Versetto" id="K218_14">14&#160;</span>Tunc misit Ezechias rex Juda nuntios ad regem Assyriorum in Lachis, dicens: Peccavi: recede a me, et omne quod imposueris mihi, feram. Indixit itaque rex Assyriorum Ezechiæ regi Judæ trecenta talenta argenti, et triginta talenta auri. <span class="Versetto" id="K218_15">15&#160;</span>Deditque Ezechias omne argentum quod repertum fuerat in domo Domini et in thesauris regis. <span class="Versetto" id="K218_16">16&#160;</span>In tempore illo confregit Ezechias valvas templi Domini, et laminas auri quas ipse affixerat, et dedit eas regi Assyriorum. <span class="Versetto" id="K218_17">17&#160;</span>Misit autem rex Assyriorum Tharthan, et Rabsaris, et Rabsacen de Lachis ad regem Ezechiam cum manu valida Jerusalem: qui cum ascendissent, venerunt Jerusalem, et steterunt juxta aquæductum piscinæ superioris, quæ est in via Agrifullonis.<a href='#FN66'>‡</a> <span class="Versetto" id="K218_18">18&#160;</span>Vocaveruntque regem: egressus est autem ad eos Eliacim filius Helciæ præpositus domus, et Sobna scriba, et Joahe filius Asaph a commentariis.<a href='#FN67'>§</a> <span class="Versetto" id="K218_19">19&#160;</span>Dixitque ad eos Rabsaces: Loquimini Ezechiæ: Hæc dicit rex magnus, rex Assyriorum: Quæ est ista fiducia, qua niteris? <span class="Versetto" id="K218_20">20&#160;</span>forsitan inisti consilium, ut præpares te ad prælium. In quo confidis, ut audeas rebellare? <span class="Versetto" id="K218_21">21&#160;</span>an speras in baculo arundineo atque confracto Ægypto, super quem, si incubuerit homo, comminutus ingredietur manum ejus, et perforabit eam? sic est Pharao rex Ægypti omnibus qui confidunt in se.<a href='#FN68'>**</a> <span class="Versetto" id="K218_22">22&#160;</span>Quod si dixeritis mihi: In Domino Deo nostro habemus fiduciam: nonne iste est, cujus abstulit Ezechias excelsa et altaria, et præcepit Judæ et Jerusalem: Ante altare hoc adorabitis in Jerusalem?<a href='#FN69'>††</a> <span class="Versetto" id="K218_23">23&#160;</span>Nunc igitur transite ad dominum meum regem Assyriorum, et dabo vobis duo millia equorum, et videte an habere valeatis ascensores eorum.<a href='#FN70'>‡‡</a> <span class="Versetto" id="K218_24">24&#160;</span>Et quomodo potestis resistere ante unum satrapam de servis domini mei minimis? an fiduciam habes in Ægypto propter currus et equites? <span class="Versetto" id="K218_25">25&#160;</span>Numquid sine Domini voluntate ascendi ad locum istum, ut demolirer eum? Dominus dixit mihi: Ascende ad terram hanc, et demolire eam.<a href='#FN71'>§§</a> <span class="Versetto" id="K218_26">26&#160;</span>Dixerunt autem Eliacim filius Helciæ, et Sobna, et Joahe Rabsaci: Precamur ut loquaris nobis servis tuis syriace: siquidem intelligimus hanc linguam: et non loquaris nobis judaice, audiente populo qui est super murum.<a href='#FN72'>***</a> <span class="Versetto" id="K218_27">27&#160;</span>Responditque eis Rabsaces, dicens: Numquid ad dominum tuum, et ad te misit me dominus meus, ut loquerer sermones hos, et non potius ad viros qui sedent super murum, ut comedant stercora sua, et bibant urinam suam vobiscum? <span class="Versetto" id="K218_28">28&#160;</span>Stetit itaque Rabsaces, et exclamavit voce magna judaice, et ait: Audite verba regis magni, regis Assyriorum. <span class="Versetto" id="K218_29">29&#160;</span>Hæc dicit rex: Non vos seducat Ezechias: non enim poterit eruere vos de manu mea:<a href='#FN73'>†††</a> <span class="Versetto" id="K218_30">30&#160;</span>neque fiduciam vobis tribuat super Dominum, dicens: Eruens liberabit nos Dominus, et non tradetur civitas hæc in manu regis Assyriorum. <span class="Versetto" id="K218_31">31&#160;</span>Nolite audire Ezechiam. Hæc enim dicit rex Assyriorum: Facite mecum quod vobis est utile, et egredimini ad me: et comedet unusquisque de vinea sua, et de ficu sua: et bibetis aquas de cisternis vestris, <span class="Versetto" id="K218_32">32&#160;</span>donec veniam, et transferam vos in terram quæ similis est terræ vestræ, in terram fructiferam, et fertilem vini, terram panis et vinearum, terram olivarum et olei ac mellis: et vivetis, et non moriemini. Nolite audire Ezechiam, qui vos decipit, dicens: Dominus liberabit nos. <span class="Versetto" id="K218_33">33&#160;</span>Numquid liberaverunt dii gentium terram suam de manu regis Assyriorum? <span class="Versetto" id="K218_34">34&#160;</span>ubi est deus Emath, et Arphad? ubi est deus Sepharvaim, Ana, et Ava? numquid liberaverunt Samariam de manu mea? <span class="Versetto" id="K218_35">35&#160;</span>Quinam illi sunt in universis diis terrarum, qui eruerunt regionem suam de manu mea, ut possit eruere Dominus Jerusalem de manu mea? <span class="Versetto" id="K218_36">36&#160;</span>Tacuit itaque populus, et non respondit ei quidquam: siquidem præceptum regis acceperant ut non responderent ei. <span class="Versetto" id="K218_37">37&#160;</span>Venitque Eliacim filius Helciæ, præpositus domus, et Sobna scriba, et Joahe filius Asaph a commentariis ad Ezechiam scissis vestibus, et nuntiaverunt ei verba Rabsacis.</p>

  <p class='pT4' id='K219_0'>19</p>

  <p class='Normale'><span class="Versetto" id="K219_1">1&#160;</span>Quæ cum audisset Ezechias rex, scidit vestimenta sua, et opertus est sacco, ingressusque est domum Domini.<a href='#FN74'>*</a> <span class="Versetto" id="K219_2">2&#160;</span>Et misit Eliacim præpositum domus, et Sobnam scribam, et senes de sacerdotibus, opertos saccis, ad Isaiam prophetam filium Amos. <span class="Versetto" id="K219_3">3&#160;</span>Qui dixerunt: Hæc dicit Ezechias: Dies tribulationis, et increpationis, et blasphemiæ dies iste: venerunt filii usque ad partum, et vires non habet parturiens. <span class="Versetto" id="K219_4">4&#160;</span>Si forte audiat Dominus Deus tuus universa verba Rabsacis, quem misit rex Assyriorum dominus suus ut exprobraret Deum viventem et argueret verbis, quæ audivit Dominus Deus tuus: et fac orationem pro reliquiis quæ repertæ sunt. <span class="Versetto" id="K219_5">5&#160;</span>Venerunt ergo servi regis Ezechiæ ad Isaiam. <span class="Versetto" id="K219_6">6&#160;</span>Dixitque eis Isaias: Hæc dicetis domino vestro: Hæc dicit Dominus: Noli timere a facie sermonum quos audisti, quibus blasphemaverunt pueri regis Assyriorum me. <span class="Versetto" id="K219_7">7&#160;</span>Ecce ego immittam ei spiritum, et audiet nuntium, et revertetur in terram suam, et dejiciam eum gladio in terra sua. <span class="Versetto" id="K219_8">8&#160;</span>Reversus est ergo Rabsaces, et invenit regem Assyriorum expugnantem Lobnam: audierat enim quod recessisset de Lachis. <span class="Versetto" id="K219_9">9&#160;</span>Cumque audisset de Tharaca rege Æthiopiæ, dicentes: Ecce egressus est ut pugnet adversum te: et iret contra eum, misit nuntios ad Ezechiam, dicens:<a href='#FN75'>†</a> <span class="Versetto" id="K219_10">10&#160;</span>Hæc dicite Ezechiæ regi Juda: Non te seducat Deus tuus in quo habes fiduciam, neque dicas: Non tradetur Jerusalem in manus regis Assyriorum. <span class="Versetto" id="K219_11">11&#160;</span>Tu enim ipse audisti quæ fecerunt reges Assyriorum universis terris, quomodo vastaverunt eas: num ergo solus poteris liberari? <span class="Versetto" id="K219_12">12&#160;</span>Numquid liberaverunt dii gentium singulos quos vastaverunt patres mei, Gozan videlicet, et Haran, et Reseph, et filios Eden qui erant in Thelassar? <span class="Versetto" id="K219_13">13&#160;</span>ubi est rex Emath, et rex Arphad, et rex civitatis Sepharvaim, Ana, et Ava? <span class="Versetto" id="K219_14">14&#160;</span>Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino, <span class="Versetto" id="K219_15">15&#160;</span>et oravit in conspectu ejus, dicens: Domine Deus Israël, qui sedes super cherubim, tu es Deus solus regum omnium terræ: tu fecisti cælum et terram. <span class="Versetto" id="K219_16">16&#160;</span>Inclina aurem tuam, et audi: aperi, Domine, oculos tuos, et vide: audi omnia verba Sennacherib, qui misit ut exprobraret nobis Deum viventem. <span class="Versetto" id="K219_17">17&#160;</span>Vere, Domine, dissipaverunt reges Assyriorum gentes, et terras omnium. <span class="Versetto" id="K219_18">18&#160;</span>Et miserunt deos eorum in ignem: non enim erant dii, sed opera manuum hominum, ex ligno et lapide: et perdiderunt eos. <span class="Versetto" id="K219_19">19&#160;</span>Nunc igitur Domine Deus noster, salvos nos fac de manu ejus, ut sciant omnia regna terræ quia tu es Dominus Deus solus. <span class="Versetto" id="K219_20">20&#160;</span>Misit autem Isaias filius Amos ad Ezechiam, dicens: Hæc dicit Dominus Deus Israël: Quæ deprecatus es me super Sennacherib rege Assyriorum, audivi. <span class="Versetto" id="K219_21">21&#160;</span>Iste est sermo, quem locutus est Dominus de eo: [Sprevit te, et subsannavit te, virgo filia Sion: post tergum tuum caput movit, filia Jerusalem.<a href='#FN76'>‡</a> <span class="Versetto" id="K219_22">22&#160;</span>Cui exprobrasti, et quem blasphemasti? contra quem exaltasti vocem tuam, et elevasti in excelsum oculos tuos? Contra Sanctum Israël. <span class="Versetto" id="K219_23">23&#160;</span>Per manum servorum tuorum exprobrasti Domino, et dixisti: In multitudine curruum meorum ascendi excelsa montium in summitate Libani, et succidi sublimes cedros ejus, et electas abietes illius. Et ingressus sum usque ad terminos ejus, et saltum Carmeli ejus<a href='#FN77'>§</a> <span class="Versetto" id="K219_24">24&#160;</span>ego succidi. Et bibi aquas alienas, et siccavi vestigiis pedum meorum omnes aquas clausas.<a href='#FN78'>**</a> <span class="Versetto" id="K219_25">25&#160;</span>Numquid non audisti quid ab initio fecerim? ex diebus antiquis plasmavi illud, et nunc adduxi: eruntque in ruinam collium pugnantium civitates munitæ.<a href='#FN79'>††</a> <span class="Versetto" id="K219_26">26&#160;</span>Et qui sedent in eis, humiles manu, contremuerunt et confusi sunt: facti sunt velut fœnum agri, et virens herba tectorum, quæ arefacta est antequam veniret ad maturitatem. <span class="Versetto" id="K219_27">27&#160;</span>Habitaculum tuum, et egressum tuum, et introitum tuum, et viam tuam ego præscivi, et furorem tuum contra me. <span class="Versetto" id="K219_28">28&#160;</span>Insanisti in me, et superbia tua ascendit in aures meas: ponam itaque circulum in naribus tuis, et camum in labiis tuis, et reducam te in viam per quam venisti. <span class="Versetto" id="K219_29">29&#160;</span>Tibi autem, Ezechia, hoc erit signum: comede hoc anno quæ repereris: in secundo autem anno, quæ sponte nascuntur: porro in tertio anno seminate et metite: plantate vineas, et comedite fructum earum.<a href='#FN80'>‡‡</a> <span class="Versetto" id="K219_30">30&#160;</span>Et quodcumque reliquum fuerit de domo Juda, mittet radicem deorsum, et faciet fructum sursum. <span class="Versetto" id="K219_31">31&#160;</span>De Jerusalem quippe egredientur reliquiæ, et quod salvetur de monte Sion: zelus Domini exercituum faciet hoc. <span class="Versetto" id="K219_32">32&#160;</span>Quam ob rem hæc dicit Dominus de rege Assyriorum: Non ingredietur urbem hanc, nec mittet in eam sagittam, nec occupabit eam clypeus, nec circumdabit eam munitio. <span class="Versetto" id="K219_33">33&#160;</span>Per viam qua venit, revertetur: et civitatem hanc non ingredietur, dicit Dominus. <span class="Versetto" id="K219_34">34&#160;</span>Protegamque urbem hanc, et salvabo eam propter me, et propter David servum meum.]<a href='#FN81'>§§</a> <span class="Versetto" id="K219_35">35&#160;</span>Factum est igitur in nocte illa, venit angelus Domini, et percussit in castris Assyriorum centum octoginta quinque millia. Cumque diluculo surrexisset, vidit omnia corpora mortuorum: et recedens abiit,<a href='#FN82'>***</a> <span class="Versetto" id="K219_36">36&#160;</span>et reversus est Sennacherib rex Assyriorum, et mansit in Ninive. <span class="Versetto" id="K219_37">37&#160;</span>Cumque adoraret in templo Nesroch deum suum, Adramelech et Sarasar filii ejus percusserunt eum gladio, fugeruntque in terram Armeniorum: et regnavit Asarhaddon filius ejus pro eo.<a href='#FN83'>†††</a></p>

  <p class='pT4' id='K220_0'>20</p>

  <p class='Normale'><span class="Versetto" id="K220_1">1&#160;</span>In diebus illis ægrotavit Ezechias usque ad mortem: et venit ad eum Isaias filius Amos propheta, dixitque ei: Hæc dicit Dominus Deus: Præcipe domui tuæ: morieris enim tu, et non vives.<a href='#FN84'>*</a> <span class="Versetto" id="K220_2">2&#160;</span>Qui convertit faciem suam ad parietem, et oravit Dominum, dicens:<a href='#FN85'>†</a> <span class="Versetto" id="K220_3">3&#160;</span>Obsecro, Domine: memento, quæso, quomodo ambulaverim coram te in veritate, et in corde perfecto, et quod placitum est coram te fecerim. Flevit itaque Ezechias fletu magno.<a href='#FN86'>‡</a> <span class="Versetto" id="K220_4">4&#160;</span>Et antequam egrederetur Isaias mediam partem atrii, factus est sermo Domini ad eum, dicens: <span class="Versetto" id="K220_5">5&#160;</span>Revertere, et dic Ezechiæ duci populi mei: Hæc dicit Dominus Deus David patris tui: Audivi orationem tuam, et vidi lacrimas tuas, et ecce sanavi te: die tertio ascendes templum Domini. <span class="Versetto" id="K220_6">6&#160;</span>Et addam diebus tuis quindecim annos: sed et de manu regis Assyriorum liberabo te, et civitatem hanc: et protegam urbem istam propter me, et propter David servum meum. <span class="Versetto" id="K220_7">7&#160;</span>Dixitque Isaias: Afferte massam ficorum. Quam cum attulissent, et posuissent super ulcus ejus, curatus est.<a href='#FN87'>§</a> <span class="Versetto" id="K220_8">8&#160;</span>Dixerat autem Ezechias ad Isaiam: Quod erit signum, quia Dominus me sanabit, et quia ascensurus sum die tertia templum Domini? <span class="Versetto" id="K220_9">9&#160;</span>Cui ait Isaias: Hoc erit signum a Domino quod facturus sit Dominus sermonem quem locutus est: vis ut ascendat umbra decem lineis, an ut revertatur totidem gradibus? <span class="Versetto" id="K220_10">10&#160;</span>Et ait Ezechias: Facile est umbram crescere decem lineis: nec hoc volo ut fiat, sed ut revertatur retrorsum decem gradibus. <span class="Versetto" id="K220_11">11&#160;</span>Invocavit itaque Isaias propheta Dominum, et reduxit umbram per lineas quibus jam descenderat in horologio Achaz, retrorsum decem gradibus. <span class="Versetto" id="K220_12">12&#160;</span>In tempore illo misit Berodach Baladan, filius Baladan, rex Babyloniorum, litteras et munera ad Ezechiam: audierat enim quod ægrotasset Ezechias.<a href='#FN88'>**</a> <span class="Versetto" id="K220_13">13&#160;</span>Lætatus est autem in adventu eorum Ezechias, et ostendit eis domum aromatum, et aurum et argentum, et pigmenta varia, unguenta quoque, et domum vasorum suorum, et omnia quæ habere poterat in thesauris suis. Non fuit quod non monstraret eis Ezechias in domo sua, et in omni potestate sua.<a href='#FN89'>††</a> <span class="Versetto" id="K220_14">14&#160;</span>Venit autem Isaias propheta ad regem Ezechiam, dixitque ei: Quid dixerunt viri isti? aut unde venerunt ad te? Cui ait Ezechias: De terra longinqua venerunt ad me, de Babylone.<a href='#FN90'>‡‡</a> <span class="Versetto" id="K220_15">15&#160;</span>At ille respondit: Quid viderunt in domo tua? Ait Ezechias: Omnia quæcumque sunt in domo mea, viderunt: nihil est quod non monstraverim eis in thesauris meis. <span class="Versetto" id="K220_16">16&#160;</span>Dixit itaque Isaias Ezechiæ: Audi sermonem Domini: <span class="Versetto" id="K220_17">17&#160;</span>Ecce dies venient, et auferentur omnia quæ sunt in domo tua, et quæ condiderunt patres tui usque in diem hanc, in Babylonem: non remanebit quidquam, ait Dominus. <span class="Versetto" id="K220_18">18&#160;</span>Sed et de filiis tuis qui egredientur ex te, quos generabis, tollentur, et erunt eunuchi in palatio regis Babylonis. <span class="Versetto" id="K220_19">19&#160;</span>Dixit Ezechias ad Isaiam: Bonus sermo Domini quem locutus es: sit pax et veritas in diebus meis. <span class="Versetto" id="K220_20">20&#160;</span>Reliqua autem sermonum Ezechiæ, et omnis fortitudo ejus, et quomodo fecerit piscinam et aquæductum, et introduxerit aquas in civitatem, nonne hæc scripta sunt in libro sermonum dierum regum Juda? <span class="Versetto" id="K220_21">21&#160;</span>Dormivitque Ezechias cum patribus suis, et regnavit Manasses filius ejus pro eo.<a href='#FN91'>§§</a></p>

  <p class='pT4' id='K221_0'>21</p>

  <p class='Normale'><span class="Versetto" id="K221_1">1&#160;</span>Duodecim annorum erat Manasses cum regnare cœpisset, et quinquaginta quinque annis regnavit in Jerusalem: nomen matris ejus Haphsiba.<a href='#FN92'>*</a> <span class="Versetto" id="K221_2">2&#160;</span>Fecitque malum in conspectu Domini, juxta idola gentium quas delevit Dominus a facie filiorum Israël. <span class="Versetto" id="K221_3">3&#160;</span>Conversusque est, et ædificavit excelsa quæ dissipaverat Ezechias pater ejus: et erexit aras Baal, et fecit lucos sicut fecerat Achab rex Israël, et adoravit omnem militiam cæli, et coluit eam. <span class="Versetto" id="K221_4">4&#160;</span>Exstruxitque aras in domo Domini, de qua dixit Dominus: In Jerusalem ponam nomen meum. <span class="Versetto" id="K221_5">5&#160;</span>Et exstruxit altaria universæ militiæ cæli in duobus atriis templi Domini. <span class="Versetto" id="K221_6">6&#160;</span>Et traduxit filium suum per ignem: et ariolatus est, et observavit auguria, et fecit pythones, et aruspices multiplicavit, ut faceret malum coram Domino, et irritaret eum. <span class="Versetto" id="K221_7">7&#160;</span>Posuit quoque idolum luci quem fecerat, in templo Domini, super quod locutus est Dominus ad David, et ad Salomonem filium ejus: In templo hoc, et in Jerusalem quam elegi de cunctis tribubus Israël, ponam nomen meum in sempiternum. <span class="Versetto" id="K221_8">8&#160;</span>Et ultra non faciam commoveri pedem Israël de terra quam dedi patribus eorum: si tamen custodierint opere omnia quæ præcepi eis, et universam legem quam mandavit eis servus meus Moyses. <span class="Versetto" id="K221_9">9&#160;</span>Illi vero non audierunt: sed seducti sunt a Manasse, ut facerent malum super gentes quas contrivit Dominus a facie filiorum Israël. <span class="Versetto" id="K221_10">10&#160;</span>Locutusque est Dominus in manu servorum suorum prophetarum, dicens: <span class="Versetto" id="K221_11">11&#160;</span>Quia fecit Manasses rex Juda abominationes istas pessimas, super omnia quæ fecerunt Amorrhæi ante eum, et peccare fecit etiam Judam in immunditiis suis: <span class="Versetto" id="K221_12">12&#160;</span>propterea hæc dicit Dominus Deus Israël: Ecce ego inducam mala super Jerusalem et Judam, ut quicumque audierit, tinniant ambæ aures ejus. <span class="Versetto" id="K221_13">13&#160;</span>Et extendam super Jerusalem funiculum Samariæ, et pondus domus Achab: et delebo Jerusalem, sicut deleri solent tabulæ: et delens vertam, et ducam crebrius stylum super faciem ejus. <span class="Versetto" id="K221_14">14&#160;</span>Dimittam vero reliquias hæreditatis meæ, et tradam eas in manus inimicorum ejus, eruntque in vastitatem, et in rapinam cunctis adversariis suis: <span class="Versetto" id="K221_15">15&#160;</span>eo quod fecerint malum coram me, et perseveraverint irritantes me, ex die qua egressi sunt patres eorum ex Ægypto usque ad hanc diem. <span class="Versetto" id="K221_16">16&#160;</span>Insuper et sanguinem innoxium fudit Manasses multum nimis, donec impleret Jerusalem usque ad os: absque peccatis suis quibus peccare fecit Judam, ut faceret malum coram Domino. <span class="Versetto" id="K221_17">17&#160;</span>Reliqua autem sermonum Manasse, ut universa quæ fecit, et peccatum ejus quod peccavit, nonne hæc scripta sunt in libro sermonum dierum regum Juda? <span class="Versetto" id="K221_18">18&#160;</span>Dormivitque Manasses cum patribus suis, et sepultus est in horto domus suæ, in horto Oza: et regnavit Amon filius ejus pro eo. <span class="Versetto" id="K221_19">19&#160;</span>Viginti duorum annorum erat Amon cum regnare cœpisset: duobus quoque annis regnavit in Jerusalem: nomen matris ejus Messalemeth filia Harus de Jeteba. <span class="Versetto" id="K221_20">20&#160;</span>Fecitque malum in conspectu Domini, sicut fecerat Manasses pater ejus. <span class="Versetto" id="K221_21">21&#160;</span>Et ambulavit in omni via per quam ambulaverat pater ejus, servivitque immunditiis quibus servierat pater ejus, et adoravit eas: <span class="Versetto" id="K221_22">22&#160;</span>et dereliquit Dominum Deum patrum suorum, et non ambulavit in via Domini. <span class="Versetto" id="K221_23">23&#160;</span>Tetenderuntque ei insidias servi sui, et interfecerunt regem in domo sua. <span class="Versetto" id="K221_24">24&#160;</span>Percussit autem populus terræ omnes qui conjuraverant contra regem Amon, et constituerunt sibi regem Josiam filium ejus pro eo.<a href='#FN93'>†</a> <span class="Versetto" id="K221_25">25&#160;</span>Reliqua autem sermonum Amon quæ fecit, nonne hæc scripta sunt in libro sermonum dierum regum Juda? <span class="Versetto" id="K221_26">26&#160;</span>Sepelieruntque eum in sepulchro suo, in horto Oza: et regnavit Josias filius ejus pro eo.</p>

  <p class='pT4' id='K222_0'>22</p>

  <p class='Normale'><span class="Versetto" id="K222_1">1&#160;</span>Octo annorum erat Josias cum regnare cœpisset: triginta et uno anno regnavit in Jerusalem: nomen matris ejus Idida filia Hadaia de Besecath. <span class="Versetto" id="K222_2">2&#160;</span>Fecitque quod placitum erat coram Domino, et ambulavit per omnes vias David patris sui: non declinavit ad dexteram, sive ad sinistram. <span class="Versetto" id="K222_3">3&#160;</span>Anno autem octavodecimo regis Josiæ, misit rex Saphan filium Aslia filii Messulam scribam templi Domini, dicens ei: <span class="Versetto" id="K222_4">4&#160;</span>Vade ad Helciam sacerdotem magnum, ut confletur pecunia quæ illata est in templum Domini, quam collegerunt janitores templi a populo: <span class="Versetto" id="K222_5">5&#160;</span>deturque fabris per præpositos domus Domini, qui et distribuant eam his qui operantur in templo Domini, ad instauranda sartatecta templi: <span class="Versetto" id="K222_6">6&#160;</span>tignariis videlicet et cæmentariis, et iis qui interrupta componunt: et ut emantur ligna, et lapides de lapicidinis, ad instaurandum templum Domini. <span class="Versetto" id="K222_7">7&#160;</span>Verumtamen non supputetur eis argentum quod accipiunt, sed in potestate habeant, et in fide. <span class="Versetto" id="K222_8">8&#160;</span>Dixit autem Helcias pontifex ad Saphan scribam: Librum legis reperi in domo Domini. Deditque Helcias volumen Saphan, qui et legit illud. <span class="Versetto" id="K222_9">9&#160;</span>Venit quoque Saphan scriba ad regem, et renuntiavit ei quod præceperat, et ait: Conflaverunt servi tui pecuniam quæ reperta est in domo Domini, et dederunt ut distribueretur fabris a præfectis operum templi Domini. <span class="Versetto" id="K222_10">10&#160;</span>Narravit quoque Saphan scriba regi, dicens: Librum dedit mihi Helcias sacerdos. Quem cum legisset Saphan coram rege, <span class="Versetto" id="K222_11">11&#160;</span>et audisset rex verba libri legis Domini, scidit vestimenta sua. <span class="Versetto" id="K222_12">12&#160;</span>Et præcepit Helciæ sacerdoti, et Ahicam filio Saphan, et Achobor filio Micha, et Saphan scribæ, et Asaiæ servo regis, dicens: <span class="Versetto" id="K222_13">13&#160;</span>Ite et consulite Dominum super me, et super populo, et super omni Juda, de verbis voluminis istius, quod inventum est: magna enim ira Domini succensa est contra nos, quia non audierunt patres nostri verba libri hujus, ut facerent omne quod scriptum est nobis. <span class="Versetto" id="K222_14">14&#160;</span>Ierunt itaque Helcias sacerdos, et Ahicam, et Achobor, et Sapham, et Asaia, ad Holdam prophetidem, uxorem Sellum filii Thecuæ filii Araas custodis vestium, quæ habitabat in Jerusalem in Secunda: locutique sunt ad eam.<a href='#FN94'>*</a> <span class="Versetto" id="K222_15">15&#160;</span>Et illa respondit eis: Hæc dicit Dominus Deus Israël: Dicite viro qui misit vos ad me: <span class="Versetto" id="K222_16">16&#160;</span>Hæc dicit Dominus: Ecce ego adducam mala super locum istum, et super habitatores ejus, omnia verba legis quæ legit rex Juda: <span class="Versetto" id="K222_17">17&#160;</span>quia dereliquerunt me, et sacrificaverunt diis alienis, irritantes me in cunctis operibus manuum suarum: et succendetur indignatio mea in loco hoc, et non extinguetur. <span class="Versetto" id="K222_18">18&#160;</span>Regi autem Juda, qui misit vos ut consuleretis Dominum, sic dicetis: Hæc dicit Dominus Deus Israël: Pro eo quod audisti verba voluminis, <span class="Versetto" id="K222_19">19&#160;</span>et perterritum est cor tuum, et humiliatus es coram Domino, auditis sermonibus contra locum istum et habitatores ejus, quod videlicet fierent in stuporem et in maledictum: et scidisti vestimenta tua, et flevisti coram me, et ego audivi, ait Dominus: <span class="Versetto" id="K222_20">20&#160;</span>idcirco colligam te ad patres tuos, et colligeris ad sepulchrum tuum in pace, ut non videant oculi tui omnia mala quæ inducturus sum super locum istum.</p>

  <p class='pT4' id='K223_0'>23</p>

  <p class='Normale'><span class="Versetto" id="K223_1">1&#160;</span>Et renuntiaverunt regi quod dixerat. Qui misit: et congregati sunt ad eum omnes senes Juda et Jerusalem. <span class="Versetto" id="K223_2">2&#160;</span>Ascenditque rex templum Domini, et omnes viri Juda, universique qui habitabant in Jerusalem cum eo sacerdotes et prophetæ, et omnis populus a parvo usque ad magnum: legitque, cunctis audientibus, omnia verba libri fœderis, qui inventus est in domo Domini. <span class="Versetto" id="K223_3">3&#160;</span>Stetitque rex super gradum: et fœdus percussit coram Domino, ut ambularent post Dominum, et custodirent præcepta ejus, et testimonia, et cæremonias in omni corde, et in tota anima, et suscitarent verba fœderis hujus, quæ scripta erant in libro illo: acquievitque populus pacto. <span class="Versetto" id="K223_4">4&#160;</span>Et præcepit rex Helciæ pontifici, et sacerdotibus secundi ordinis, et janitoribus, ut projicerent de templo Domini omnia vasa quæ facta fuerant Baal, et in luco, et universæ militiæ cæli: et combussit ea foris Jerusalem in convalle Cedron, et tulit pulverem eorum in Bethel. <span class="Versetto" id="K223_5">5&#160;</span>Et delevit aruspices quos posuerant reges Juda ad sacrificandum in excelsis per civitates Juda, et in circuitu Jerusalem: et eos qui adolebant incensum Baal, et soli, et lunæ, et duodecim signis, et omni militiæ cæli. <span class="Versetto" id="K223_6">6&#160;</span>Et efferri fecit lucum de domo Domini foras Jerusalem in convalle Cedron, et combussit eum ibi, et redegit in pulverem, et projecit super sepulchra vulgi. <span class="Versetto" id="K223_7">7&#160;</span>Destruxit quoque ædiculas effeminatorum quæ erant in domo Domini, pro quibus mulieres texebant quasi domunculas luci. <span class="Versetto" id="K223_8">8&#160;</span>Congregavitque omnes sacerdotes de civitatibus Juda, et contaminavit excelsa ubi sacrificabant sacerdotes de Gabaa usque Bersabee, et destruxit aras portarum in introitu ostii Josue principis civitatis, quod erat ad sinistram portæ civitatis. <span class="Versetto" id="K223_9">9&#160;</span>Verumtamen non ascendebant sacerdotes excelsorum ad altare Domini in Jerusalem: sed tantum comedebant azyma in medio fratrum suorum. <span class="Versetto" id="K223_10">10&#160;</span>Contaminavit quoque Topheth, quod est in convalle filii Ennom, ut nemo consecraret filium suum aut filiam per ignem, Moloch.<a href='#FN95'>*</a> <span class="Versetto" id="K223_11">11&#160;</span>Abstulit quoque equos quos dederant reges Juda soli in introitu templi Domini juxta exedram Nathanmelech eunuchi, qui erat in Pharurim: currus autem solis combussit igni.<a href='#FN96'>†</a> <span class="Versetto" id="K223_12">12&#160;</span>Altaria quoque quæ erant super tecta cœnaculi Achaz, quæ fecerant reges Juda, et altaria quæ fecerat Manasses in duobus atriis templi Domini, destruxit rex, et cucurrit inde, et dispersit cinerem eorum in torrentem Cedron. <span class="Versetto" id="K223_13">13&#160;</span>Excelsa quoque, quæ erant in Jerusalem ad dexteram partem montis offensionis, quæ ædificaverat Salomon rex Israël Astaroth idolo Sidoniorum, et Chamos offensioni Moab, et Melchom abominationi filiorum Ammon, polluit rex.<a href='#FN97'>‡</a> <span class="Versetto" id="K223_14">14&#160;</span>Et contrivit statuas, et succidit lucos: replevitque loca eorum ossibus mortuorum. <span class="Versetto" id="K223_15">15&#160;</span>Insuper et altare quod erat in Bethel, et excelsum quod fecerat Jeroboam filius Nabat, qui peccare fecit Israël: et altare illud, et excelsum destruxit, atque combussit, et comminuit in pulverem, succenditque etiam lucum. <span class="Versetto" id="K223_16">16&#160;</span>Et conversus Josias, vidit ibi sepulchra quæ erant in monte: misitque et tulit ossa de sepulchris, et combussit ea super altare, et polluit illud juxta verbum Domini quod locutus est vir Dei, qui prædixerat verba hæc.<a href='#FN98'>§</a> <span class="Versetto" id="K223_17">17&#160;</span>Et ait: Quis est titulus ille, quem video? Responderuntque ei cives urbis illius: Sepulchrum est hominis Dei, qui venit de Juda, et prædixit verba hæc, quæ fecisti super altare Bethel. <span class="Versetto" id="K223_18">18&#160;</span>Et ait: Dimitte eum: nemo commoveat ossa ejus. Et intacta manserunt ossa illius cum ossibus prophetæ qui venerat de Samaria. <span class="Versetto" id="K223_19">19&#160;</span>Insuper et omnia fana excelsorum quæ erant in civitatibus Samariæ, quæ fecerant reges Israël ad irritandum Dominum, abstulit Josias: et fecit eis secundum omnia opera quæ fecerat in Bethel. <span class="Versetto" id="K223_20">20&#160;</span>Et occidit universos sacerdotes excelsorum qui erant ibi super altaria, et combussit ossa humana super ea: reversusque est Jerusalem. <span class="Versetto" id="K223_21">21&#160;</span>Et præcepit omni populo, dicens: Facite Phase Domino Deo vestro, secundum quod scriptum est in libro fœderis hujus.<a href='#FN99'>**</a> <span class="Versetto" id="K223_22">22&#160;</span>Nec enim factum est Phase tale a diebus judicum qui judicaverunt Israël, et omnium dierum regum Israël et regum Juda, <span class="Versetto" id="K223_23">23&#160;</span>sicut in octavodecimo anno regis Josiæ factum est Phase istud Domino in Jerusalem. <span class="Versetto" id="K223_24">24&#160;</span>Sed et pythones, et ariolos, et figuras idolorum, et immunditias, et abominationes, quæ fuerant in terra Juda et Jerusalem, abstulit Josias: ut statueret verba legis quæ scripta sunt in libro quem invenit Helcias sacerdos in templo Domini. <span class="Versetto" id="K223_25">25&#160;</span>Similis illi non fuit ante eum rex, qui reverteretur ad Dominum in omni corde suo, et in tota anima sua, et in universa virtute sua juxta omnem legem Moysi: neque post eum surrexit similis illi. <span class="Versetto" id="K223_26">26&#160;</span>Verumtamen non est aversus Dominus ab ira furoris sui magni quo iratus est furor ejus contra Judam propter irritationes quibus provocaverat eum Manasses. <span class="Versetto" id="K223_27">27&#160;</span>Dixit itaque Dominus: Etiam Judam auferam a facie mea, sicut abstuli Israël: et projiciam civitatem hanc quam elegi Jerusalem, et domum de qua dixi: Erit nomen meum ibi. <span class="Versetto" id="K223_28">28&#160;</span>Reliqua autem sermonum Josiæ, et universa quæ fecit, nonne hæc scripta sunt in libro verborum dierum regum Juda? <span class="Versetto" id="K223_29">29&#160;</span>In diebus ejus ascendit Pharao Nechao rex Ægypti contra regem Assyriorum ad flumen Euphraten, et abiit Josias rex in occursum ejus: et occisus est in Mageddo cum vidisset eum. <span class="Versetto" id="K223_30">30&#160;</span>Et portaverunt eum servi sui mortuum de Mageddo: et pertulerunt in Jerusalem, et sepelierunt eum in sepulchro suo. Tulitque populus terræ Joachaz filium Josiæ: et unxerunt eum, et constituerunt eum regem pro patre suo.<a href='#FN100'>††</a> <span class="Versetto" id="K223_31">31&#160;</span>Viginti trium annorum erat Joachaz cum regnare cœpisset, et tribus mensibus regnavit in Jerusalem: nomen matris ejus Amital filia Jeremiæ de Lobna. <span class="Versetto" id="K223_32">32&#160;</span>Et fecit malum coram Domino, juxta omnia quæ fecerant patres ejus. <span class="Versetto" id="K223_33">33&#160;</span>Vinxitque eum Pharao Nechao in Rebla, quæ est in terra Emath, ne regnaret in Jerusalem: et imposuit mulctam terræ centum talentis argenti, et talento auri. <span class="Versetto" id="K223_34">34&#160;</span>Regemque constituit Pharao Nechao Eliacim filium Josiæ pro Josia patre ejus: vertitque nomen ejus Joakim. Porro Joachaz tulit, et duxit in Ægyptum, et mortuus est ibi. <span class="Versetto" id="K223_35">35&#160;</span>Argentum autem et aurum dedit Joakim Pharaoni, cum indixisset terræ per singulos, ut conferretur juxta præceptum Pharaonis: et unumquemque juxta vires suas exegit, tam argentum quam aurum, de populo terræ, ut daret Pharaoni Nechao.<a href='#FN101'>‡‡</a> <span class="Versetto" id="K223_36">36&#160;</span>Viginti quinque annorum erat Joakim cum regnare cœpisset, et undecim annis regnavit in Jerusalem: nomen matris ejus Zebida filia Phadaia de Ruma. <span class="Versetto" id="K223_37">37&#160;</span>Et fecit malum coram Domino juxta omnia quæ fecerant patres ejus.</p>

  <p class='pT4' id='K224_0'>24</p>

  <p class='Normale'><span class="Versetto" id="K224_1">1&#160;</span>In diebus ejus ascendit Nabuchodonosor rex Babylonis, et factus est ei Joakim servus tribus annis: et rursum rebellavit contra eum.<a href='#FN102'>*</a> <span class="Versetto" id="K224_2">2&#160;</span>Immisitque ei Dominus latrunculos Chaldæorum, et latrunculos Syriæ, et latrunculos Moab, et latrunculos filiorum Ammon: et immisit eos in Judam ut disperderent eum, juxta verbum Domini quod locutus fuerat per servos suos prophetas. <span class="Versetto" id="K224_3">3&#160;</span>Factum est autem hoc per verbum Domini contra Judam, ut auferret eum coram se propter peccata Manasse universa quæ fecit, <span class="Versetto" id="K224_4">4&#160;</span>et propter sanguinem innoxium quem effudit, et implevit Jerusalem cruore innocentium: et ob hanc rem noluit Dominus propitiari. <span class="Versetto" id="K224_5">5&#160;</span>Reliqua autem sermonum Joakim, et universa quæ fecit, nonne hæc scripta sunt in libro sermonum dierum regum Juda? Et dormivit Joakim cum patribus suis: <span class="Versetto" id="K224_6">6&#160;</span>et regnavit Joachin filius ejus pro eo. <span class="Versetto" id="K224_7">7&#160;</span>Et ultra non addidit rex Ægypti ut egrederetur de terra sua: tulerat enim rex Babylonis, a rivo Ægypti usque ad fluvium Euphraten, omnia quæ fuerant regis Ægypti. <span class="Versetto" id="K224_8">8&#160;</span>Decem et octo annorum erat Joachin cum regnare cœpisset, et tribus mensibus regnavit in Jerusalem: nomen matris ejus Nohesta filia Elnathan de Jerusalem.<a href='#FN103'>†</a> <span class="Versetto" id="K224_9">9&#160;</span>Et fecit malum coram Domino, juxta omnia quæ fecerat pater ejus. <span class="Versetto" id="K224_10">10&#160;</span>In tempore illo ascenderunt servi Nabuchodonosor regis Babylonis in Jerusalem, et circumdata est urbs munitionibus. <span class="Versetto" id="K224_11">11&#160;</span>Venitque Nabuchodonosor rex Babylonis ad civitatem cum servis suis ut oppugnarent eam. <span class="Versetto" id="K224_12">12&#160;</span>Egressusque est Joachin rex Juda ad regem Babylonis, ipse et mater ejus, et servi ejus, et principes ejus, et eunuchi ejus: et suscepit eum rex Babylonis anno octavo regni sui. <span class="Versetto" id="K224_13">13&#160;</span>Et protulit inde omnes thesauros domus Domini, et thesauros domus regiæ: et concidit universa vasa aurea quæ fecerat Salomon rex Israël in templo Domini juxta verbum Domini. <span class="Versetto" id="K224_14">14&#160;</span>Et transtulit omnem Jerusalem, et universos principes, et omnes fortes exercitus, decem millia, in captivitatem, et omnem artificem et clusorem: nihilque relictum est, exceptis pauperibus populi terræ.<a href='#FN104'>‡</a> <span class="Versetto" id="K224_15">15&#160;</span>Transtulit quoque Joachin in Babylonem, et matrem regis, et uxores regis, et eunuchos ejus: et judices terræ duxit in captivitatem de Jerusalem in Babylonem. <span class="Versetto" id="K224_16">16&#160;</span>Et omnes viros robustos, septem millia, et artifices, et clusores mille, omnes viros fortes et bellatores: duxitque eos rex Babylonis captivos in Babylonem. <span class="Versetto" id="K224_17">17&#160;</span>Et constituit Matthaniam patruum ejus pro eo: imposuitque nomen ei Sedeciam. <span class="Versetto" id="K224_18">18&#160;</span>Vigesimum et primum annum ætatis habebat Sedecias cum regnare cœpisset, et undecim annis regnavit in Jerusalem: nomen matris ejus erat Amital filia Jeremiæ de Lobna. <span class="Versetto" id="K224_19">19&#160;</span>Et fecit malum coram Domino, juxta omnia quæ fecerat Joakim. <span class="Versetto" id="K224_20">20&#160;</span>Irascebatur enim Dominus contra Jerusalem et contra Judam, donec projiceret eos a facie sua: recessitque Sedecias a rege Babylonis.</p>

  <p class='pT4' id='K225_0'>25</p>

  <p class='Normale'><span class="Versetto" id="K225_1">1&#160;</span>Factum est autem anno nono regni ejus, mense decimo, decima die mensis, venit Nabuchodonosor rex Babylonis, ipse et omnis exercitus ejus, in Jerusalem, et circumdederunt eam: et exstruxerunt in circuitu ejus munitiones. <span class="Versetto" id="K225_2">2&#160;</span>Et clausa est civitas atque vallata usque ad undecimum annum regis Sedeciæ, <span class="Versetto" id="K225_3">3&#160;</span>nona die mensis: prævaluitque fames in civitate, nec erat panis populo terræ. <span class="Versetto" id="K225_4">4&#160;</span>Et interrupta est civitas: et omnes viri bellatores nocte fugerunt per viam portæ quæ est inter duplicem murum ad hortum regis. Porro Chaldæi obsidebant in circuitu civitatem. Fugit itaque Sedecias per viam quæ ducit ad campestria solitudinis.<a href='#FN105'>*</a> <span class="Versetto" id="K225_5">5&#160;</span>Et persecutus est exercitus Chaldæorum regem, comprehenditque eum in planitie Jericho: et omnes bellatores qui erant cum eo, dispersi sunt, et reliquerunt eum. <span class="Versetto" id="K225_6">6&#160;</span>Apprehensum ergo regem duxerunt ad regem Babylonis in Reblatha: qui locutus est cum eo judicium. <span class="Versetto" id="K225_7">7&#160;</span>Filios autem Sedeciæ occidit coram eo, et oculos ejus effodit, vinxitque eum catenis, et adduxit in Babylonem. <span class="Versetto" id="K225_8">8&#160;</span>Mense quinto, septima die mensis, ipse est annus nonusdecimus regis Babylonis, venit Nabuzardan princeps exercitus, servus regis Babylonis, in Jerusalem.<a href='#FN106'>†</a> <span class="Versetto" id="K225_9">9&#160;</span>Et succendit domum Domini, et domum regis: et domos Jerusalem, omnemque domum combussit igni. <span class="Versetto" id="K225_10">10&#160;</span>Et muros Jerusalem in circuitu destruxit omnis exercitus Chaldæorum, qui erat cum principe militum. <span class="Versetto" id="K225_11">11&#160;</span>Reliquam autem populi partem quæ remanserat in civitate, et perfugas qui transfugerant ad regem Babylonis, et reliquum vulgus transtulit Nabuzardan princeps militiæ. <span class="Versetto" id="K225_12">12&#160;</span>Et de pauperibus terræ reliquit vinitores et agricolas. <span class="Versetto" id="K225_13">13&#160;</span>Columnas autem æreas quæ erant in templo Domini, et bases, et mare æreum quod erat in domo Domini, confregerunt Chaldæi, et transtulerunt æs omne in Babylonem.<a href='#FN107'>‡</a> <span class="Versetto" id="K225_14">14&#160;</span>Ollas quoque æreas, et trullas, et tridentes, et scyphos, et mortariola, et omnia vasa ærea, in quibus ministrabant, tulerunt.<a href='#FN108'>§</a> <span class="Versetto" id="K225_15">15&#160;</span>Necnon et thuribula, et phialas: quæ aurea, aurea, et quæ argentea, argentea tulit princeps militiæ,<a href='#FN109'>**</a> <span class="Versetto" id="K225_16">16&#160;</span>id est, columnas duas, mare unum, et bases quas fecerat Salomon in templo Domini: non erat pondus æris omnium vasorum. <span class="Versetto" id="K225_17">17&#160;</span>Decem et octo cubitos altitudinis habebat columna una: et capitellum æreum super se altitudinis trium cubitorum: et retiaculum, et malogranata super capitellum columnæ, omnia ærea: similem et columna secunda habebat ornatum. <span class="Versetto" id="K225_18">18&#160;</span>Tulit quoque princeps militiæ Saraiam sacerdotem primum, et Sophoniam sacerdotem secundum, et tres janitores.<a href='#FN110'>††</a> <span class="Versetto" id="K225_19">19&#160;</span>Et de civitate eunuchum unum, qui erat præfectus super bellatores viros: et quinque viros de his qui steterant coram rege, quos reperit in civitate: et Sopher principem exercitus, qui probabat tyrones de populo terræ: et sexaginta viros e vulgo, qui inventi fuerant in civitate. <span class="Versetto" id="K225_20">20&#160;</span>Quos tollens Nabuzardan princeps militum, duxit ad regem Babylonis in Reblatha. <span class="Versetto" id="K225_21">21&#160;</span>Percussitque eos rex Babylonis, et interfecit eos in Reblatha in terra Emath: et translatus est Juda de terra sua. <span class="Versetto" id="K225_22">22&#160;</span>Populo autem qui relictus erat in terra Juda, quem dimiserat Nabuchodonosor rex Babylonis, præfecit Godoliam filium Ahicam filii Saphan. <span class="Versetto" id="K225_23">23&#160;</span>Quod cum audissent omnes duces militum, ipsi et viri qui erant cum eis, videlicet quod constituisset rex Babylonis Godoliam, venerunt ad Godoliam in Maspha, Ismahel filius Nathaniæ, et Johanan filius Caree, et Saraia filius Thanehumeth Netophathites, et Jezonias filius Maachathi, ipsi et socii eorum.<a href='#FN111'>‡‡</a> <span class="Versetto" id="K225_24">24&#160;</span>Juravitque Godolias ipsis et sociis eorum, dicens: Nolite timere servire Chaldæis: manete in terra, et servite regi Babylonis, et bene erit vobis. <span class="Versetto" id="K225_25">25&#160;</span>Factum est autem in mense septimo, venit Ismahel filius Nathaniæ filii Elisama de semine regio, et decem viri cum eo: percusseruntque Godoliam, qui et mortuus est: sed et Judæos et Chaldæos qui erant cum eo in Maspha. <span class="Versetto" id="K225_26">26&#160;</span>Consurgensque omnis populus a parvo usque ad magnum, et principes militum, venerunt in Ægyptum timentes Chaldæos. <span class="Versetto" id="K225_27">27&#160;</span>Factum est vero in anno trigesimo septimo transmigrationis Joachin regis Juda, mense duodecimo, vigesima septima die mensis: sublevavit Evilmerodach rex Babylonis, anno quo regnare cœperat, caput Joachin regis Juda de carcere. <span class="Versetto" id="K225_28">28&#160;</span>Et locutus est ei benigne, et posuit thronum ejus super thronum regum qui erant cum eo in Babylone. <span class="Versetto" id="K225_29">29&#160;</span>Et mutavit vestes ejus quas habuerat in carcere, et comedebat panem semper in conspectu ejus cunctis diebus vitæ suæ. <span class="Versetto" id="K225_30">30&#160;</span>Annonam quoque constituit ei sine intermissione, quæ et dabatur ei a rege per singulos dies omnibus diebus vitæ suæ.</p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#K21_2"><span class="notemark">*</span> 1:2</a> <span class="ft"> RAB. </span><span class="fk">Ceciditque Ochozias. </span><span class="ft"> Domus Ochoziæ est Synagoga, quæ legalibus præceptis quasi cancellis cœnaculi undique circumdata erat. Sed sicut Ochozias per cancellos quibus tueri debuit ruens, ægritudinem nimiam incurrit, ita et Judæus legis custodiam excedens, in languorem desperabilem peccatorum cecidit. Ubi quia Dei præsidium dereliquit, salutis remedium non invenit. Confugit enim sicut rex impius ad falsos deos, et ideo prophetico ore corripitur, et de ejus morte vicina prædicitur. Ochozias Judæorum maxime principes significat, qui vitiis dediti veritatem persequuntur; unde: </span><span class="fk">Miserunt principes et Pharisæi ministros, ut apprehenderent Jesum, </span><span class="ft"> etc. Joan. 7..</span></p>
  </aside>

  <aside id="FN2">
    <p class="f"><a class="notebackref" href="#K21_9"><span class="notemark">†</span> 1:9</a> <span class="fk">Misitque ad eum quinquagenarium principem, et quinquaginta viros. </span><span class="ft"> RAB. Quinquagenarius, confessio pœnitentiæ est, qua declaratur remissio peccatorum. Judæi ergo nolentes Christum Deum esse, nec principem pœnitentiæ, dicunt ei: Quinquaginta annos nondum habes et Abraham vidisti? et in futuro igni incenduntur. Tertius quinquagenarius, quia conversus ad fidem Trinitatis, pœnitentiæ sacramentum cognovit, indulgentiam meruit.</span></p>
  </aside>

  <aside id="FN3">
    <p class="f"><a class="notebackref" href="#K22_2"><span class="notemark">*</span> 2:2</a> <span class="fk">Factum est. </span><span class="ft"> RAB. in lib. Reg., t. 3. Turbo, id est validissimus ventus, etc., usque ad Assumptus est Dominus per coitum nec generans, nec generatus.</span></p>
  </aside>

  <aside id="FN4">
    <p class="f"><a class="notebackref" href="#K22_9"><span class="notemark">†</span> 2:9</a> <span class="fk">Fiat in. </span><span class="ft"> Elias spiritu prophetali et operatione miraculorum excellenter pollebat, geminam ergo gratiam quam Elisæus in magistro vigere cognoscebat, sibi tribui rogavit. Unde patet quod non esse discipulus super magistrum postulavit. RAB. Fiducia petendi accepta a Domino Ecclesia postulat spiritum Christi, et quia remissione peccatorum indiget qua non eguit Christus, et munere virtutum quas ex plenitudine sua per Spiritum sanctum tribuit Christus, </span><span class="fk">qui ascendens in, altum captivam duxit captivitatem, dedit dona hominibus</span><span class="ft"> Ephes. 4., illis videlicet qui spem suam in illo ponunt. Hinc est quod ait:</span></p>
  </aside>

  <aside id="FN5">
    <p class="f"><a class="notebackref" href="#K22_10"><span class="notemark">‡</span> 2:10</a> <span class="fk">Si videris. </span><span class="ft"> Id est si oculos fidei aperueris, et cum passione et resurrectione etiam ascensionem meam fideliter credideris, petitionis tuæ effectum consequeris.</span></p>
  </aside>

  <aside id="FN6">
    <p class="f"><a class="notebackref" href="#K22_13"><span class="notemark">§</span> 2:13</a> <span class="fk">Pallium. </span><span class="ft"> RAB. Incarnatio est per quam Lethi fluvium dirupit nobisque transitum ad vitam præparavit, hoc Elisæus post transitum Eliæ retinuit, quia fidem incarnationis Ecclesia post ascensionem Christi reservavit, per quam præsentis vitæ fluctus transire satagit; sed sicut Elisæus non nisi invocato nomine Eliæ aquas divisit, ita Ecclesia nisi per invocationem nominis Christi virtutes ullas facere non potest. Deus est enim qui operatur in nobis et velle et perficere.</span></p>
  </aside>

  <aside id="FN7">
    <p class="f"><a class="notebackref" href="#K22_17"><span class="notemark">**</span> 2:17</a> <span class="fk">Mittite. </span><span class="ft"> ISID. Sal, id est, sapientia in vase fictili, id est, corpore humano posita aquas sanat, id est, populos dulcedine dilectionis et bonorum operum per Christi incarnationem fecundat.</span></p>
  </aside>

  <aside id="FN8">
    <p class="f"><a class="notebackref" href="#K22_23"><span class="notemark">††</span> 2:23</a> <span class="fk">Ascendit autem. </span><span class="ft"> ISID. Elisæus salus Dei. Is est qui Salvator vocatur, cui illudunt Judæi, quia in Calvariæ loco ascensurus erat in crucem; sed Christus postquam ascendit in cœlos, sicut Elisæus ascendit in Bethel, id est in domum Dei quadragesimo secundo anno, immisit duos ursos de silvis gentium, Vespasianum scilicet et Titum, qui eos crudeli strage dejecerunt, ibique sanguis eorum effusus est ubi Dominum suspenderunt.</span></p>
  </aside>

  <aside id="FN9">
    <p class="f"><a class="notebackref" href="#K23_1"><span class="notemark">*</span> 3:1</a> <span class="ft"> RAB. Tres reges contra Moab bellantes, rectores sunt fidelium, qui per Trinitatis fidem contra mundi principem et populum, id est philosophos, hæreticos, schismaticos atque omnes iniquos armis spiritualibus confligunt. Moab interpretatur de patre, illis convenit ad quos Dominus dixit: </span><span class="fk">Vos ex patre diabolo estis</span><span class="ft"> Joan. 8.. Hi adversantur Ecclesiæ, minis, persecutionibus, et dolo: sed per Christum, qui caput est Christianorum, effugantur.</span></p>
  </aside>

  <aside id="FN10">
    <p class="f"><a class="notebackref" href="#K23_16"><span class="notemark">†</span> 3:16</a> <span class="fk">Facite. </span><span class="ft"> RAB. Propheta populo siti fatigato per miraculum consuluit, et prophetiæ dicta consilium præbent fidelibus, qualiter spiritali doctrina animum reficiant. ID. Fossam in alveo torrentis facit, qui profunda mysteria in Scripturis quærit. Quæ absque pluvia et vento aqua replentur; quia sæpe absque humano solatio sapientiam confert suis investigatoribus potentia divina. Unde Joannes dicit: </span><span class="fk">Non necesse habetis ut aliquis vos doceat, sed sicut unctio ejus docet vos de omnibus, </span><span class="ft"> etc. I Joan. 2.. Unde: </span><span class="fk">Bibent homines et jumenta</span><span class="ft"> Joan. 3., id est, doctrinam accipient, ingeniosi et simplices</span></p>
  </aside>

  <aside id="FN11">
    <p class="f"><a class="notebackref" href="#K23_18"><span class="notemark">‡</span> 3:18</a> <span class="fk">Parumque. </span><span class="ft"> ID. Non enim sufficit servis Dei abdita mysteria scire: quin etiam debent ea aliis prædicare, et contradicentes redarguere, quibus promissa est certa de hoste victoria, ut percutiant omnem civitatem.</span></p>
  </aside>

  <aside id="FN12">
    <p class="f"><a class="notebackref" href="#K23_19"><span class="notemark">§</span> 3:19</a> <span class="fk">Civitatem. </span><span class="ft"> RAB. Civitas, sæcularis est prudentia, in qua philosophi et hæretici confidunt, hæc per prædicatores subvertitur. </span><span class="fk">Lignum. </span><span class="ft"> ID. Non quod facit fructum sed mortiferum quod secuturo examine succisum, pabulum fiet ignis æterni. Fontes aquarum obturantur, cum hæresiarchæ cum suis sequacibus per catholicos damnantur. Agri egregii lapidibus operiuntur, cum venustas locutionis hæreticæ et philosophicæ anathematis pondere obruitur. Remanent tantum muri fictiles, id est falsæ rationes, quæ a fundibulariis, id est sanctis prædicatoribus ad nihilum rediguntur. RAB. Ita philosophi verbum stultitiam existimantes, derident passionem Christi, et Ecclesiæ martyrium dementiam existimant.</span></p>
  </aside>

  <aside id="FN13">
    <p class="f"><a class="notebackref" href="#K24_1"><span class="notemark">*</span> 4:1</a> <span class="fk">Mulier, </span><span class="ft"> etc. RAB. Sancta Ecclesia duorum populorum, id est Judaici et Gentilis est mater, etc., usque ad Nam Abraham et Sara tres viros suscepit et pavit.</span></p>
  </aside>

  <aside id="FN14">
    <p class="f"><a class="notebackref" href="#K24_18"><span class="notemark">†</span> 4:18</a> <span class="fk">Crevit autem. </span><span class="ft"> RAB. Sic populus Isræliticus postquam in Ægypto excrevit, et per Moysen in desertum eductus Domini vocem audierat, quando lumine sententiæ debuit illustrari, mox animo ad idololatriam recurrens mortuus est.</span></p>
  </aside>

  <aside id="FN15">
    <p class="f"><a class="notebackref" href="#K24_29"><span class="notemark">‡</span> 4:29</a> <span class="fk">Et ille. </span><span class="ft"> ID. Dum Dominus, etc., usque ad per amoris spiritum puer ad vitam rediit.</span></p>
  </aside>

  <aside id="FN16">
    <p class="f"><a class="notebackref" href="#K24_38"><span class="notemark">§</span> 4:38</a> <span class="fk">Filii prophetarum. </span><span class="ft"> Id est prædicatorum qui ambulant in lege Domini, et scrutantur testimonia ejus, in præsentia Salvatoris semper vivunt.</span></p>
  </aside>

  <aside id="FN17">
    <p class="f"><a class="notebackref" href="#K24_39"><span class="notemark">**</span> 4:39</a> <span class="fk">Concidit. </span><span class="ft"> RAB. Qui litteræ legis intentus vel philosophiæ studiosus amaritudinem de lege vel mortiferum de philosophis sumens intermiscet veritati evangelicæ, et in olla cordis coquens tale pulmentum, hoc est documentum præparat auditoribus suis. Dicit enim Apostolus: </span><span class="fk">Littera occidit, spiritus autem vivificat</span><span class="ft"> II Cor. 3.. Et: </span><span class="fk">Prudentia carnis mors est; prudentia autem spiritus, vita</span><span class="ft"> Rom. 8.. Hoc sentientes fideles, mortem in olla clamant; sed farina in olla mittitur, cum scientia spiritualis in tale condimentum intromittitur, ut exclusa amaritudine, pastus fiat salubris.</span></p>
  </aside>

  <aside id="FN18">
    <p class="f"><a class="notebackref" href="#K24_42"><span class="notemark">††</span> 4:42</a> <span class="fk">Vir autem. </span><span class="ft"> RAB. Vir cœtus est patrum: qui de Baalalisa est, quia ternarium in confessione Trinitatis servat. Baalalisa enim tertium habens interpretatur. Hic vir viro Dei panes primitiarum offert; cum Redemptori gratia ejus inspiratus offert libros de origine creaturarum compositos. Offert frumentum novum in pera; cum novum testamentum in Evangelii et apostolorum scriptis profert. Jubet Elisæus noster ministris, id est prædicatoribus ut hæc fidelibus dispensent, et de thesauro suo, proferant nova et vetera, quod mysterium in Evangelio legimus in fractione quinque et septem panum, ubi satiatis turbis collegerunt duodecim cophinos, sive septem sportas fragmentorum, quia nullus sacramenta Scripturæ per omnia capit, quando sibi satiato supererit juxta verbum Domini.</span></p>
  </aside>

  <aside id="FN19">
    <p class="f"><a class="notebackref" href="#K25_1"><span class="notemark">*</span> 5:1</a> <span class="fk">Naaman, </span><span class="ft"> etc. RAB. Gentiles significat virtute bellorum principatum gerentes, ac rerum decore fruentes. Unde Naaman decus sive commotio eorum interpretatur: vir fortis et dives, sed leprosus; quia quamvis per potentiam regni ac rerum abundantiam dominari videretur: tamen per errorem idololatriæ lepra fœdus apparuit.</span></p>
  </aside>

  <aside id="FN20">
    <p class="f"><a class="notebackref" href="#K25_2"><span class="notemark">†</span> 5:2</a> <span class="fk">Porro de Syria. </span><span class="ft"> ID. Latrunculi de Syria, etc., usque ad sicut in Evangelio princeps sacerdotum fecit. ID. Et Dominus </span><span class="fk">quos præscivit, hos et vocavit, </span><span class="ft"> etc. Veniens gentilis populus ad domum Elisæi, etc., usque ad quia baptizatos oportet Dominici corporis participatione confirmari.</span></p>
  </aside>

  <aside id="FN21">
    <p class="f"><a class="notebackref" href="#K25_17"><span class="notemark">‡</span> 5:17</a> <span class="fk">Tollam onus. </span><span class="ft"> ID. Partem sanctæ terræ secum tulit Naaman ut poneret in templo idolorum, et super eam consistens, Dominum cujus erat terra, adoraret, ne offenderet Dominum suum si pariter non adoraret.</span></p>
  </aside>

  <aside id="FN22">
    <p class="f"><a class="notebackref" href="#K25_20"><span class="notemark">§</span> 5:20</a> <span class="fk">Giezi. </span><span class="ft"> ID. Præruptum, etc., usque ad hic est canis reversus ad vomitum.</span></p>
  </aside>

  <aside id="FN23">
    <p class="f"><a class="notebackref" href="#K26_5"><span class="notemark">*</span> 6:5</a> <span class="fk">Accidit autem. </span><span class="ft"> RAB. Cum impios Judæos, per corpus operata præsentia Christi, tanquam infructuosas arbores cæderet; unde: </span><span class="fk">Ecce securis ad radicem arboris posita est. </span><span class="ft"> Ab eis interveniente passione corpus ipsum deservit: profunda descendit, quod in sepultura depositum tanquam ad manubrium spiritu redeunte resurrexit. ID. Curandum valde est, ne intellectus otio torpeat, ne in exercitatione operis vitio elationis evanescat. GREG. Ferrum in manubrio, intellectus est in corde: hoc ligna cæduntur, cum prave agentes increpantur. Quod dum fluxe agitur, dum lapsus vanæ gloriæ non vitatur; ferrum in aqua perditur, quia ex dissoluto opere, intelligentia fatuatur, quæ ad hoc datur, ut dantis ante oculos ex bona actione restituatur, unde sequitur: </span><span class="fk">Hoc ipsum. </span><span class="ft"> Electi vero si quando offendunt, ad cor velociter redeunt, et culpam lacrymis insequuntur, unde: </span><span class="fk">Heu, heu, </span><span class="ft"> etc. Qui flentes caute inspiciunt, non solum quæ mala commiserunt, sed etiam quæ ex accepto munere reddere bona debuerunt, et hoc est: </span><span class="fk">Heu, heu, heu, et hoc mutuo acceperam; </span><span class="ft"> ac si dicat: Illud per dissolutionem negligentiæ perdidi, quod ut per bona opera redderem, ex gratia Redemptoris accepi: sed nunquam Deus mentem deserit, quæ in peccatis se veraciter agnoscit. Unde Elisæus lignum deorsum misit, et ferrum in superficie attulit, quia Redemptor cor peccatoris humiliat, et eam quam amiserat intelligentiam reformat. Unde in alia translatione dicitur: </span><span class="fk">Quod confregit lignum et jactavit, et sic ferrum sustulit. </span><span class="ft"> Lignum frangere est cor ab elatione conterere, ad ima jactare, cogitatione propriæ infirmitatis humiliare. Illico ferrum rediit, quia ad usum exercitationis pristinæ intelligentia recurrit.</span></p>
  </aside>

  <aside id="FN24">
    <p class="f"><a class="notebackref" href="#K26_14"><span class="notemark">†</span> 6:14</a> <span class="fk">Qui cum venissent. </span><span class="ft"> ID. Qui in nequitiæ armis confidens, Christi famulis insidias præparat, nocte perfidiæ excæcatus, bellum contra Ecclesiam gerit.</span></p>
  </aside>

  <aside id="FN25">
    <p class="f"><a class="notebackref" href="#K26_15"><span class="notemark">‡</span> 6:15</a> <span class="fk">Heu, heu, </span><span class="ft"> etc. GREG. Hic notat illos qui pusillanimitate cordis, pœnas verentur corporales.</span></p>
  </aside>

  <aside id="FN26">
    <p class="f"><a class="notebackref" href="#K26_16"><span class="notemark">§</span> 6:16</a> <span class="fk">Nolite timere. </span><span class="ft"> Nolite timere eos qui occidunt corpus, et post non habent quid faciant vobis. </span><span class="fk">Plures. </span><span class="ft"> ID. Possum rogare Patrem meum, et exhibebit mihi plusquam duodecim legiones angelorum. </span><span class="fk">Domine, aperi. </span><span class="ft"> ID. Valde necesse est ut Elisæus noster aperiat oculos cordis ad considerandum, quia omnes qui confidunt in illum non confundentur.</span></p>
  </aside>

  <aside id="FN27">
    <p class="f"><a class="notebackref" href="#K26_18"><span class="notemark">**</span> 6:18</a> <span class="fk">Percute. </span><span class="ft"> ID. Bonum est oculum scandalizantem erui, ut intuitus superbiæ et malitiæ obturetur, et oculus sanæ fidei ac simplicitatis aperiatur. RAB.. Postquam Elisæus hostes in Samariam adduxit, non eos occidi permisit, sed refectionem illis præparans, dimisit eos in pace. Et Saulum diu contra stimulum calcitrantem, primum Dominus excæcavit, deinde scientia spirituali ditavit. Nobisque præcepit ita: </span><span class="fk">Diligite inimicos vestros, et benefacite his qui oderunt vos</span><span class="ft"> Luc. 6..</span></p>
  </aside>

  <aside id="FN28">
    <p class="f"><a class="notebackref" href="#K26_24"><span class="notemark">††</span> 6:24</a> <span class="fk">Congregavit. </span><span class="ft"> RAB. Benadad et exercitus, est diabolus et iniqui, scilicet pagani, Judæi et hæretici, quos contra Ecclesiam bellum gerere excitat. Per tales affligitur populus Dei, qui est positus in Samaria, id est legis custodia: fitque fames, cum non permittitur doctoribus verbum Dei prædicare. Sed Elisæo revelante, id est, Redemptore per Evangelium indicante, salus quæ a peccatoribus longe est, timentibus Deum prope esse scitur. Dicit enim Dominus: </span><span class="fk">Cras modius, </span><span class="ft"> etc. Modius similæ perfecta est mensura divinæ sapientiæ quæ est in Novo Testamento. Duo modii hordei sunt scientia legis et prophetarum, qui comparantur statere uno, hoc est fide catholica, in porta Samariæ, id est in prædicatione apostolica, per quam intratur in Ecclesiam. Cessante enim turbine persecutionis quæ fit hodie, dabit Dominus cras, id est tempore futuro, tranquillitatem, ut prædicatio perfecte compleatur.</span></p>
  </aside>

  <aside id="FN29">
    <p class="f"><a class="notebackref" href="#K26_25"><span class="notemark">‡‡</span> 6:25</a> <span class="fk">Factaque fames, </span><span class="ft"> etc. AUG., serm. 211, de temp. Dum a cultu Dei gens iniqua discedit, horrenda fame comprimitur, et justa necessitate turbatur. Cur famem, o miserrime, pateris? Cur tanta penuria laceraris? Crescit famis quotidie pœna, quia quotidie crescit et culpa. Perseverant flagella, quia in populo perseverant et delicta. Deinceps vita peccata, delicta compesce, ad Deum convertere, relinque idolum: tunc poteris hostes divino adjutorio vincere. Nec quisquam nocere poterit ulterius, si damnato scelere, divinus in te germinaverit cultus. Proh nefas! horrenda cadavera et columbarum stercora peccator populus vescitur, nec Dei cultum quærit. Inquinatas carnes et horrendas escas fames et necessitas poscit; et adhuc figmentum duritia colit. In cibum pietas vertitur, in pabulum suscepta soboles commutatur. Ante parricidium geritur, quam ad funestas epulas veniatur. Innocens sanguis effunditur, ut parentum fames rabida saginetur.</span></p>
  </aside>

  <aside id="FN30">
    <p class="f"><a class="notebackref" href="#K27_3"><span class="notemark">*</span> 7:3</a> <span class="fk">Quatuor, </span><span class="ft"> etc. RAB. in lib. Reg., tom. 3. Leprosi sunt, etc., usque ad in quatuor mundi partibus fidei veritatem prædicent.</span></p>
  </aside>

  <aside id="FN31">
    <p class="f"><a class="notebackref" href="#K27_17"><span class="notemark">†</span> 7:17</a> <span class="fk">Porro. </span><span class="ft"> Dux typum tenet Scribarum et Pharisæorum, ad quos Veritas ait: </span><span class="fk">Væ vobis, Scribæ et Pharisæi hypocritæ, qui clauditis regnum cœlorum ante homines: vos enim non intratis, nec intrœuntes sinitis intrare</span><span class="ft"> Matth. 23.. Quem conculcavit turba in porta, quia gressum ad fidem intrœuntium impediebat: unde merito conculcatus, id est, examine justi judicis damnatus, perpetuas mittetur in tenebras.</span></p>
  </aside>

  <aside id="FN32">
    <p class="f"><a class="notebackref" href="#K28_7"><span class="notemark">*</span> 8:7</a> <span class="fk">Benedab, rex Syriæ, </span><span class="ft"> etc. Syrorum rex dum venisset in Damascum, et agnovisset quia Divinitas ei et ejus exercitui timorem immisisset et fugam, et non invasione hostium fuisset factum, nimis afflictus, eo quod Deum ita haberet iratum, corruit in languorem.</span></p>
  </aside>

  <aside id="FN33">
    <p class="f"><a class="notebackref" href="#K29_1"><span class="notemark">*</span> 9:1</a> <span class="fk">Vade. </span><span class="ft"> RAB. in lib. Reg., tom. 3. Designat gentium principatum, quem Dominus destinavit ut sacrilegam civitatem, quæ prophetas et Dominum prophetarum occidit, et apostolos ejus persecuta est, ultione juxta perimeret, et sacerdotium quod post Christum inaniter habuerat, destrueret, templumque subverteret, necnon et impiam Synagogam, quæ sanguinem sanctorum semper sitiebat, de regni culmine præcipitaret, ac rectores illius interficeret.</span></p>
  </aside>

  <aside id="FN34">
    <p class="f"><a class="notebackref" href="#K29_29"><span class="notemark">†</span> 9:29</a> <span class="fk">Regnavitque. </span><span class="ft"> RAB. Dicitur de Ochozia, etc., usque ad et uno anno regnavit.</span></p>
  </aside>

  <aside id="FN35">
    <p class="f"><a class="notebackref" href="#K210_15"><span class="notemark">*</span> 10:15</a> <span class="fk">Estne cor tuum, </span><span class="ft"> etc. Hinc est ergo perspicuum, quod etiam in tribubus erant quidam viri pietate præditi, propter quos etiam aliorum curam gerebat Dominus.</span></p>
  </aside>

  <aside id="FN36">
    <p class="f"><a class="notebackref" href="#K211_1"><span class="notemark">*</span> 11:1</a> <span class="fk">Athalia vero. </span><span class="ft"> RAB. Athalia, quæ semen David exstinguere moliebatur, impietatem exprimit Synagogæ, quæ semini David, hoc est Christi, insidiatrix erat. Quæ aliquando regnare videbatur, cum legis cæremonias temporaliter observabat. Interpretatur enim Athalia temporalis Domini. Sed Josabeth strenuitate, quæ interpretatur saturitas Domini, id est, Ecclesiæ, in qua veræ sunt deliciæ, servatur Joas, id est memoria Domini. Christus, scilicet, in quo est memoria nominis Domini, ne per crudelitatem sævientis hostis interimatur in cordibus electorum. Magis nutritur in domo Joiadæ, qui dilectus Domini sonat, de quo Pater: </span><span class="fk">Hic est dilectus Filius meus</span><span class="ft"> Matth. 3., cujus domus sancta Ecclesia, ubi in sancta fide electorum manens quotidie facit augmentum corporis sui, donec tempore judicii sceptrum regni et potentiam adversus eos extollet, qui eum deprimere cogitabant, et interfectricem sanctorum æternis deputaverit pœnis.</span></p>
  </aside>

  <aside id="FN37">
    <p class="f"><a class="notebackref" href="#K211_4"><span class="notemark">†</span> 11:4</a> <span class="fk">Anno autem septimo misit Joiada pontifex, </span><span class="ft"> etc. Sortes quatuor et viginti erant sacerdotum, levitarum et janitorum, et habebant totidem pontifices, qui singuli per totidem septimanas sibi ex ordine succederent, habentes singuli sub se quatuor et viginti sacerdotes et totidem levitas, et ejusdem numeri janitores. Intrante itaque novo pontifice sabbato ad officium cum nova turma sacerdotum, levitarum, janitorum, ille pontifex cum sua turma, qui transacta septimana ministraverat, post sabbatum domum revertebatur ad uxorem, quandiu enim ministrabant a conjugali opere cessabant, in porticibus circa domum Domini usque ad sabbatum manentes. Sed tunc summus pontifex propter necessitatem augendi exercitus, et eos qui septimanam expleverant, retinuit, et illos qui impleturi erant suscepit. Qui et alios quoque levitas de urbibus et principes familiarum congregavit, quos filium regis educturus tali ratione distinxit, ut illi, qui impleverant sabbatum, armati circumstarent regem in interioribus atrii locis. Qui ad sabbatum venerant domum regis, id est palatium observarent, et portam scutariorum per quam de templo ad palatium descendebatur. Reliqua multitudo exteriores atriorum januas contra furorem reginæ, si quid moliretur, custodirent: postea eduxit regem de domo Domini ubi erat absconditus, veneruntque per viam portæ scutariorum in palatium, et sedit super thronum regum.</span></p>
  </aside>

  <aside id="FN38">
    <p class="f"><a class="notebackref" href="#K211_6"><span class="notemark">‡</span> 11:6</a> <span class="fk">Ad portam. </span><span class="ft"> RAB. In palatio porta Sur et domus Messa quæ cum porta scutariorum nominantur esse videntur. </span><span class="fk">Scutariorum et custodietis excubias domus. </span><span class="ft"> ID. Scutarii erant tutores regis custodientes palatii vestibulum.</span></p>
  </aside>

  <aside id="FN39">
    <p class="f"><a class="notebackref" href="#K211_12"><span class="notemark">§</span> 11:12</a> <span class="fk">Et posuit super eum diadema et testimonium. </span><span class="ft"> ID. In libro Dierum apertius: </span><span class="fk">Et imposuerunt ei diadema dederuntque in manu ejus tenendam legem. </span><span class="ft"> Et erat utique salutaris prudentiæ, ut post tyrannicæ necem reginæ, succedenti in regnum filio regis, cum ipso regni habitu disciplina legis Dei servanda committeretur: et qui se prælatum populo videret regendo, ipse se regendum divinis legibus subdi debere meminisset.</span></p>
  </aside>

  <aside id="FN40">
    <p class="f"><a class="notebackref" href="#K211_17"><span class="notemark">**</span> 11:17</a> <span class="fk">Pepigit igitur Joiada fœdus inter Dominum, </span><span class="ft"> etc. In Paralipomenis, </span><span class="fk">inter se: </span><span class="ft"> quia se loco regis et Dei, cujus minister erat, posuit; unde Joiada: recognoscens Dominum vel diligens interpretatur: quia Dominum cognoscere et diligere docuit. Pepigit fœdus inter Dominum et regem et populum, ut rex et populus Domino servirent: pepigit inter regem et populum, ut populus erga regem fideliter ageret, et rex cum justitia populum regeret.</span></p>
  </aside>

  <aside id="FN41">
    <p class="f"><a class="notebackref" href="#K212_1"><span class="notemark">*</span> 12:1</a> <span class="ft"> RAB. Mandat rex noster ut doctores accipiant omnem pecuniam, quæ a prætereuntibus justis scientiæ spiritualis, vel bonorum exemplorum in thesaurum Domini confertur, vel prædicatorum officia ad instaurationem templi spiritualis conferantur, quatenus ibi quodcunque scissum per errorem vel vitia invenerint, restaurent, ne forte per negligentiam magistrorum depereat multitudo auditorum.</span></p>
  </aside>

  <aside id="FN42">
    <p class="f"><a class="notebackref" href="#K212_5"><span class="notemark">†</span> 12:5</a> <span class="fk">Sartatecta. </span><span class="ft"> ID. Dicit ruinas domus Domini, ut quod cadere cœperat, fulciretur. Legitur enim in Paralimopenis quod Athalia et filii ejus, id est, sacerdotes idolorum, quia legitur non habuisse filium, destruxerunt domum Domini, et de sanctificatis fecerunt Baal.</span></p>
  </aside>

  <aside id="FN43">
    <p class="f"><a class="notebackref" href="#K212_6"><span class="notemark">‡</span> 12:6</a> <span class="fk">Igitur usque. </span><span class="ft"> ID. Ante adventum Christi licet doctrina legis in gente Judæa fuerit, tamen per doctorum negligentiam in multis corrumpebatur, donec veniret ipse qui legem dedit, et per sanctæ Trinitatis fidem decalogum in Mosi et prophetarum scriptis spiritualiter observandum doceret.</span></p>
  </aside>

  <aside id="FN44">
    <p class="f"><a class="notebackref" href="#K212_7"><span class="notemark">§</span> 12:7</a> <span class="fk">Ad instaurationem templi reddite eam, </span><span class="ft"> etc. ID. Dominus evangelicis doctoribus ait: </span><span class="fk">Prædicate Evangelium omni creaturæ, infirmos curate, mortuos suscitate, leprosos mundate; gratis accepistis, gratis date</span><span class="ft"> Marc. 16..</span></p>
  </aside>

  <aside id="FN45">
    <p class="f"><a class="notebackref" href="#K212_9"><span class="notemark">**</span> 12:9</a> <span class="fk">Et tulit. </span><span class="ft"> ID. Pontifex noster, qui seipsum obtulit hostiam Deo, gazophylacium unum posuit, id est, unam catholicam Ecclesiam fecit, cui foramen desuper aperuit, quia transitum inde ad cœlos paravit. </span><span class="fk">Et posuit. </span><span class="ft"> ID. Altare corpus Domini, juxta quod gazophylacium est, cum Ecclesia Christo conjuncta est ad dexteram ingredientium domum. Quia qui per fidem ingrediuntur Ecclesiam, intendunt ad æternam beatitudinem, quam dextera significat, pervenire. Istuc ergo mittunt sacerdotes, qui custodiunt ostia templi, omnem pecuniam, quæ defertur ad templum, cum prædicatores, qui servant introitum fidei, offerunt vota fidelium in verbis et operibus: et in Ecclesia rite precibus commendant Deo.</span></p>
  </aside>

  <aside id="FN46">
    <p class="f"><a class="notebackref" href="#K212_10"><span class="notemark">††</span> 12:10</a> <span class="fk">Scriba regis, </span><span class="ft"> etc. ID. Summi sunt doctores, qui pecuniam collatam juxta numerum et mensuram illis tribuebant qui præerant fabris et cæmentariis, hoc est, dispensatoribus verbi Dei, qui evangelici tritici mensuram conservis suis, his qui operantur in domo Domini et virtutum opera in ædificio divino componant, tribuebant. ID. Apostoli, quos principes in Ecclesia electio divina constituit, per discipulos verbi semina per totum orbem sparserunt, quatenus operarios voluntatis Dei idoneos auditoribus suis præficerent, quorum alii fabricabant ligna, cum se et sibi obedientes ligna fructifera in domo Domini parare studebant. Alii sartatecta templi faciebant, quando illi, quæ per hæresim et schismata rupta erant ræedificabant; alii saxa cædebant, cum duros corde et incredulos fortiter increpabant, ita ut impleretur instauratio in universis, quæ indigebant expensa ad domum Domini muniendam, juxta illud: </span><span class="fk">Unicuique autem vestrum data est gratia secundum mensuram donationis Christi</span><span class="ft"> Ephes. 4..</span></p>
  </aside>

  <aside id="FN47">
    <p class="f"><a class="notebackref" href="#K212_13"><span class="notemark">‡‡</span> 12:13</a> <span class="fk">Verumtamen non fiebant. </span><span class="ft"> ID. Alia debet esse ratio formandorum vasorum in ministerium Domini, alia parandorum lignorum et saxorum in ædificium domus, quia alia debet esse doctrina, qua rudes imbuuntur ad fidem, et alia qua jam perfecti instruuntur ad scientiæ plenitudinem. Vasa Domini sunt, qui jam apti sunt ad capienda munera divina, et habiles sunt ad ministerium Dei. </span><span class="fk">Non fiebant. </span><span class="ft"> In Paralipomenis. </span><span class="fk">Cum complessent omnia opera, detulerunt coram rege et Joiada reliquam partem pecuniæ de qua facta sunt vasa templi. </span><span class="ft"> Non est contrarium, quia non de eadem pecunia quæ offerebatur a populo ad instaurationem domus Domini facta fuerunt vasa in ministerium templi, sed de reliqua parte pecuniæ, quæ et in aliis donationibus fuerat collata. </span><span class="fk">Et fuscinulæ, </span><span class="ft"> etc. RAB. Doctores, quorum officium est corpus et sanguinem Domini credentibus distribuere, infidelibus abnegare, necnon et spiritualem alimoniam verbi cuique prout convenit dispertiri: quia sunt in verbis Dei, quæ nostræ humilitati revelare dignatus est, sunt alia quæ nostræ capacitatis mensuram transcendunt. </span><span class="fk">Thuribula. </span><span class="ft"> ID. Sunt qui mundam orationem ex conscientia pura et fide non ficta offerunt Deo et dicunt: </span><span class="fk">Dirigatur oratio mea, sicut incensum in conspectu tuo</span><span class="ft"> Psal. 140.. </span><span class="fk">Tubæ omne vas, </span><span class="ft"> etc. ID. Doctores, qui toto orbe vocem evangelicæ prædicationis emittunt, unde: </span><span class="fk">Quasi tuba exalta vocem tuam</span><span class="ft"> Isa. 58..</span></p>
  </aside>

  <aside id="FN48">
    <p class="f"><a class="notebackref" href="#K212_15"><span class="notemark">§§</span> 12:15</a> <span class="fk">Et non fiebat ratio iis omnibus, </span><span class="ft"> etc. ID. Tam religiosi fuerunt, ut nullus dubitaverit qui pecuniam Dei sine fraude tractarent. Unde constat quanta discretione opus est his qui pecuniam verbi Dei dispensant conservis, de qua ratio reddenda est, ut non minus fideles inveniantur hi in spiritualibus quam illi in corporalibus.</span></p>
  </aside>

  <aside id="FN49">
    <p class="f"><a class="notebackref" href="#K212_16"><span class="notemark">***</span> 12:16</a> <span class="fk">Pecuniam vero pro delicto, </span><span class="ft"> etc. ID. Hic ostenditur quod confessio peccatorum et pœnitentia non proprio cujusque, sed sacerdotum judicio peragenda est, quorum est discernere inter mundum et immundum, et lepræ maculam dijudicare.</span></p>
  </aside>

  <aside id="FN50">
    <p class="f"><a class="notebackref" href="#K213_14"><span class="notemark">*</span> 13:14</a> <span class="fk">Elisæus autem. </span><span class="ft"> RAB. Redemptor noster rectoribus Ecclesiæ armis spiritualibus se indui, et contra hostem antiquum præcipit præliari. Arcus sacrum est eloquium, quod ex utroque Testamento velut ex cornu et chorda constat. Per Vetus quippe Testamentum figuratur cornu propter duritiam; per Novum vero, quod incarnato Domino factum est, figuratur chorda: et dum chorda trahitur, cornu curvatur, quia cum Novum Testamentum discutitur, Vetus a rigore suo ad intellectum spiritualem flectitur. Sagittæ sunt verba quæ doctores proferunt. Nos ergo cum Scripturæ sacræ dicta pensamus, arcum intendimus; cum verba doctrinæ damus, sagittas emittimus.</span></p>
  </aside>

  <aside id="FN51">
    <p class="f"><a class="notebackref" href="#K213_16"><span class="notemark">†</span> 13:16</a> <span class="fk">Superposuit. </span><span class="ft"> ID. Exemplis suis Dominus actiones doctorum dirigit et confortat.</span></p>
  </aside>

  <aside id="FN52">
    <p class="f"><a class="notebackref" href="#K213_17"><span class="notemark">‡</span> 13:17</a> <span class="fk">Aperi fenestram. </span><span class="ft"> ID. Lumine scientiæ suos hortatur primum illustrari, et sic jacula verborum mittere. </span><span class="fk">Sagitta. </span><span class="ft"> ID. Prædicatio sancta certissima est interfectio spiritualium hostium si perseveranter agitur, unde non debet doctor propter avaritiam negligere animarum curam, sed magis per pietatem ad æternam prætendere requiem, quod significat Aphec: interpretatur enim: continebit vel apprehendet, unde Apostolus enumeratis vitiis subintulit: </span><span class="fk">Tu autem, homo Dei, hæc fuge, sectare vero justitiam et pietatem, et apprehende vitam æternam</span><span class="ft"> I Tim. 6..</span></p>
  </aside>

  <aside id="FN53">
    <p class="f"><a class="notebackref" href="#K213_18"><span class="notemark">§</span> 13:18</a> <span class="fk">Tolle. Qui cum. </span><span class="ft"> ID. Doctoribus præcipitur jaculo prædicationis terram, etc., </span><span class="fk">usque ad Fides sine operibus mortua est. </span><span class="ft"> RAB. Resurrectio cadaveris, etc., usque ad et potius ibi quam hic habere locum.</span></p>
  </aside>

  <aside id="FN54">
    <p class="f"><a class="notebackref" href="#K214_1"><span class="notemark">*</span> 14:1</a> <span class="fk">In anno secundo. Et fecit. </span><span class="ft"> RAB., in lib. Reg., tom. 3. Amasias fecit bonum in conspectu Domini, sed non corde perfecto: bona quippe opera quæ placent Deo fecit, sed non corde perfecto, quia sub simulata specie coram hominibus ostendebat, et sic coram Deo accepta non erant.</span></p>
  </aside>

  <aside id="FN55">
    <p class="f"><a class="notebackref" href="#K214_7"><span class="notemark">†</span> 14:7</a> <span class="fk">In valle. </span><span class="ft"> ID. Valli Salinarum erat ubi sal faciebant. Vel cœno salsuginis deciso et siccato et incenso; vel aquis puteorum salsis fervefactis, et usque ad salis firmitatem coquendo perductis; vel alio quolibet ordine quo sal fieri consuevit. </span><span class="fk">Petram. </span><span class="ft"> ID. Petra civitas est Arabiæ nobilis in terra Edom, quæ in libro Numerorum Recem dicitur, et a Syris sic appellatur. Sed Josephus non civitatem dicit, sed magnam petram in Arabia constitutam. </span><span class="fk">Jectehel. </span><span class="ft"> RAB. Quod Amasias victor nomen imposuit, interpretatur cœtus Dei vel auxilium Dei, agente eo fideliter ut præsentis videretur memoriæ, quod hanc vel cœtus populi Dei vel Deo adjuvante ceperit.</span></p>
  </aside>

  <aside id="FN56">
    <p class="f"><a class="notebackref" href="#K214_25"><span class="notemark">‡</span> 14:25</a> <span class="fk">Ipse restituit terminos Isræl, </span><span class="ft"> etc. De Jeroboam dicit: </span><span class="fk">Ipse restituit terminos Isræl, ab introitu Emath usque ad mare solitudinis. </span><span class="ft"> Emath, quæ nunc Epiphania dicitur, septentrionalis erat terminus Isræl. Mare autem solitudinis, mare Mortuum est, quod in latitudine per stadia quingenta octuaginta usque ad Zoaros Arabiæ, in longitudine centum quinquaginta, usque ad vicinia Sodomorum progreditur. Igitur Jeroboam castrametatus contra Syros, omnem eorum provinciam sicut Jonas prophetaverat devastavit. </span><span class="fk">Quæ est in, </span><span class="ft"> etc. Hepher turris erat non longe a templo, enormis magnitudinis et altitudinis: unde Hepher dicitur, id est tenebrarum, sive nubea: eo quod usque ad nubes caput erigat, quæ in Zacharia turris nebulosa vocatur.</span></p>
  </aside>

  <aside id="FN57">
    <p class="f"><a class="notebackref" href="#K215_1"><span class="notemark">*</span> 15:1</a> <span class="fk">Anno vicesimo Azarias. </span><span class="ft"> RAB., in lib. Reg., tom. 3. Ipse est Ozias, etc., usque ad superius porta Ephraim dicitur.</span></p>
  </aside>

  <aside id="FN58">
    <p class="f"><a class="notebackref" href="#K215_35"><span class="notemark">†</span> 15:35</a> <span class="fk">Ipse ædificavit. </span><span class="ft"> RAB. Joatham ædificavit portam domus Domini excelsam, quæ in Actibus apostolorum Speciosa dicitur, et ab Hebræis Porta Joatham vocatur.</span></p>
  </aside>

  <aside id="FN59">
    <p class="f"><a class="notebackref" href="#K216_3"><span class="notemark">*</span> 16:3</a> <span class="fk">Consecravit. </span><span class="ft"> RAB. Beenon filii Ennon. Thophet sive Thaphet est in valle Beennon juxta Acheldemach, locus olim amœnissimus, ubi solebant sacrificare dæmonibus. Hebraice Gehennon, id est vallis Ennon; unde in Evangelio gehenna dicitur, quia sicut perierunt ibi qui idola colebant in corpore et in anima, ita peccatores qui ad infernum transeunt æterna damnatione punientur.</span></p>
  </aside>

  <aside id="FN60">
    <p class="f"><a class="notebackref" href="#K216_18"><span class="notemark">†</span> 16:18</a> <span class="fk">Musach quoque. </span><span class="ft"> RAB. Est ædificium positum in vestibulo templi, ubi reges quando sabbato ad templum ibant, eleemosynam mittebant; et ita Musach sabbati gazophylacium est regum, sicut corbana sacerdotum. </span><span class="fk">Musach quoque, </span><span class="ft"> etc. RAB. Non ideo convertit in templum Domini, quod in eo cultui Dei serviret, sed ut cum templo profanaretur, studens placere regi Assyriorum magis quam Deo, ut cum illuc veniret illud videns concupisceret et auferret sicut alia multa Achaz sibi tribuente. quo inveniret gratiam illius.</span></p>
  </aside>

  <aside id="FN61">
    <p class="f"><a class="notebackref" href="#K217_27"><span class="notemark">*</span> 17:27</a> <span class="fk">Adduxistis. </span><span class="ft"> RAB. Rex Assyrius, id est diabolus cum suo exercitu populum ecclesiasticum obsidendo et devastando quotidie afficit, cum eos propter peccata commissa de sedibus propriis evellens defert in terram alienam. Unde: </span><span class="fk">Super flumina Babylonis illic sedimus, et flevimus dum recordaremur Sion. </span></p>
  </aside>

  <aside id="FN62">
    <p class="f"><a class="notebackref" href="#K217_29"><span class="notemark">†</span> 17:29</a> <span class="fk">Et unaquæque. </span><span class="ft"> ID. In libro Locorum legitur, quod Benoth et Nergel fuerunt civitates quas construxerunt in Judæa qui de Babylonia transierant. Asima quoque oppidum ædificaverunt qui ad eam venerant de Emath. Nebahan et Tharthac civitates sunt quas Hevæi in Judæa condiderunt. ID. Videtur juxta consequentiam sermonis et idolorum, quibus hæ gentes prius servierant, hic posse vocabula intelligi, quia cum dictum esset: </span><span class="fk">Et unaquæque gens fabricata est Deum suum, </span><span class="ft"> quasi ad expletionem sententiæ subjunctum est: </span><span class="fk">Viri enim Babylonici fecerunt Sochoth Benoth; </span><span class="ft"> id est tabernacula: Benoth, quod est nomen idoli. In sequentibus ostenditur Adramalech et Anamelech idola fuisse urbis Sepharvaim, ita videtur consequens ut et Nergel Cuthenorum, Asima Emathæorum, Nebahath et Tharthach idola fuerunt Hevæorum.</span></p>
  </aside>

  <aside id="FN63">
    <p class="f"><a class="notebackref" href="#K217_33"><span class="notemark">‡</span> 17:33</a> <span class="fk">Et cum. </span><span class="ft"> RAB. ex Euch. Habent hæretici quædam sacramenta communia cum sancta Ecclesia, usque ad et nepotum intelligimus.</span></p>
  </aside>

  <aside id="FN64">
    <p class="f"><a class="notebackref" href="#K218_1"><span class="notemark">*</span> 18:1</a> <span class="fk">Anno tertio. Ezechias. </span><span class="ft"> RAB. Apprehendens Dominum vel fortitudo Domini. Nam Redemptor noster Dominus fortis, Dominus potens in prælio, non solum idola gentium contrivit, et cultum idololatriæ dissipavit quatenus unius Dei notitiam haberent, ejusque cultui digne manciparentur: quin ipsam litteram legis Mosaicæ, quam ille populus legalis assidua lectione resonabat ac pro magno habebat, contrivit, ac sensum spiritualem in ea intelligere eos docuit.</span></p>
  </aside>

  <aside id="FN65">
    <p class="f"><a class="notebackref" href="#K218_4"><span class="notemark">†</span> 18:4</a> <span class="fk">Confregitque. </span><span class="ft"> Ezechias serpentem confregit, quia in Domino Deo speravit, non in æneo serpente. </span><span class="fk">Nohestan vocavit, </span><span class="ft"> etc. Quod interpretatur æs eorum, ut quem illi pro numine colebant, in dictis ejus metallum eum esse, non Deum, agnoscerent.</span></p>
  </aside>

  <aside id="FN66">
    <p class="f"><a class="notebackref" href="#K218_17"><span class="notemark">‡</span> 18:17</a> <span class="fk">Rabsacen. </span><span class="ft"> RAB. Quia Hebraice loquitur: filium Isaiæ putant qui proditor fuit cum Sobna; vel Samariten, et ideo Hebraicam linguam scivisse. Qui quasi quædam contraria fortitudo imitabatur prophetas sua arrogantia. Prophetæ dicunt: Hæc dicit Dominus. Iste dixit: </span><span class="fk">Hæc dicit rex magnus, rex Assyriorum. </span></p>
  </aside>

  <aside id="FN67">
    <p class="f"><a class="notebackref" href="#K218_18"><span class="notemark">§</span> 18:18</a> <span class="fk">Eliacim. </span><span class="ft"> RAB. De hoc Eliacim dixit Isaias: </span><span class="fk">Vocabo servum meum Eliacim</span><span class="ft"> Isa. 22., qui fuit pontifex post Sobnam: quem tradunt Hebræi, Rabsacis comminationibus perterritum, prodidisse Jerusalem, et excepta arce sicut et templo, Assyrios totam urbem cepisse; quem etiam Sobnam cum Eliacim ad Rabsacen exisse quidam autumant.</span></p>
  </aside>

  <aside id="FN68">
    <p class="f"><a class="notebackref" href="#K218_21"><span class="notemark">**</span> 18:21</a> <span class="fk">An speras. </span><span class="ft"> Nulla narrat historia quod Ezechias Pharaonis auxilium postulaverit.</span></p>
  </aside>

  <aside id="FN69">
    <p class="f"><a class="notebackref" href="#K218_22"><span class="notemark">††</span> 18:22</a> <span class="fk">In Domino. </span><span class="ft"> RAB. Verum est quod in Deo habuerunt fiduciam, sed falsum est Ezechiam abstulisse excelsa Dei et altaria: hoc enim non contra Deum, sed pro Deo fecit, ut destructo errore veteri juberet Deum in templo Jerusalem adorari.</span></p>
  </aside>

  <aside id="FN70">
    <p class="f"><a class="notebackref" href="#K218_23"><span class="notemark">‡‡</span> 18:23</a> <span class="fk">Dabo vobis. </span><span class="ft"> ID. Rabsaces, ut paucitatem obsessorum ostenderet, duo millia equorum pollicetur, quorum ascensores Ezechias non haberet: non de imbecillitate populi venit quasi equitandi ignari, sed quia Deus præcepit ne rex Isræl equos et uxores sibi multiplicaret.</span></p>
  </aside>

  <aside id="FN71">
    <p class="f"><a class="notebackref" href="#K218_25"><span class="notemark">§§</span> 18:25</a> <span class="fk">Dominus dixit. </span><span class="ft"> ID. Ad id quod dixit, si dixeritis, In Deo confidimus, callide respondet se non sua voluntate, sed Dei venisse dicentis: </span><span class="fk">Ascende. </span><span class="ft"> Et est argumentum: cum multas urbes ceperim, et pars Jerusalem maneat intacta, manifestum est me Dei venisse voluntate.</span></p>
  </aside>

  <aside id="FN72">
    <p class="f"><a class="notebackref" href="#K218_26"><span class="notemark">***</span> 18:26</a> <span class="fk">Precamur. </span><span class="ft"> ID. Sensus est, etc., usque ad quæ terræ Judææ similitudinem habebat, tam in situ quam in fructibus.</span></p>
  </aside>

  <aside id="FN73">
    <p class="f"><a class="notebackref" href="#K218_29"><span class="notemark">†††</span> 18:29</a> <span class="fk">Non vos, </span><span class="ft"> etc. Rabsacis accusatio Ezechiæ testimonium est, quod captis videlicet urbibus in Domino confisus sit: et confortavit populum ut in Domino speraret. Unde Rabsaces destruere vult quæ ille construxit, et dicit ad populum: </span><span class="fk">Non seducat vos Ezechias, et non vobis tribuat fiduciam super Domino Deo vestro. </span><span class="ft"> RAB. Ostendit harum civitatum sive gentium diis servisse Samaritas, etc., usque ad ut noster vertit interpres.</span></p>
  </aside>

  <aside id="FN74">
    <p class="f"><a class="notebackref" href="#K219_1"><span class="notemark">*</span> 19:1</a> <span class="ft"> RAB., in lib. Reg., tom. 3. Mira regis humilitas et prudentia, etc., usque ad et inimicum in sua terra esse moriturum.</span></p>
  </aside>

  <aside id="FN75">
    <p class="f"><a class="notebackref" href="#K219_9"><span class="notemark">†</span> 19:9</a> <span class="fk">Cumque audisset. </span><span class="ft"> ID. Volente Deo Rabsaces deseruit obsidionem Jerusalem, et invenit Dominum suum vel capta vel deserta Lachis oppugnantem Lobnam. Sennacherib occurrens regi Æthiopum, misit ad Ezechiam epistolas ut quos viribus non cepit, sermone terreret. Pugnasse Sennacherib contra Ægyptios et obsedisse Pelusium, jamque exstructis aggeribus urbe capienda venisse Taracham regem Æthiopum in auxilium narrat Herodotus. RAB. Prius Ezechias Domini terrore perterritus adorare in templo non audebat vel liberas ibi fundere preces, nunc dicente Isaia: </span><span class="fk">Ne timeas a facie verborum quæ audisti</span><span class="ft"> Isa. 41., audacter Dominum deprecatur.</span></p>
  </aside>

  <aside id="FN76">
    <p class="f"><a class="notebackref" href="#K219_21"><span class="notemark">‡</span> 19:21</a> <span class="fk">Virgo filia. </span><span class="ft"> RAB. Quia cunctis gentibus idola adorantibus, hæc sola conservat castitatem religionis unius Dei, et quæ ne ad majorem blasphemiam concitaret, præsenti non respondit: post abeuntem movit caput ad rogandum Deum, vel certe ad deridendam arrogantiam ejus certa de ultione. Nec ipse per se, sed per servos suos, ut major esset arrogantia, Dominum blasphemavit.</span></p>
  </aside>

  <aside id="FN77">
    <p class="f"><a class="notebackref" href="#K219_23"><span class="notemark">§</span> 19:23</a> <span class="fk">Excelsa. </span><span class="ft"> ID. Altitudo montium et juga Libani excelsæ cedri et abietes. Vel per metaphoram de cunctis gentibus accipiendum est et principibus earum. Vel de Hierusalem, quæ est Libanus, cedri et abietes, potentes et optimates.</span></p>
  </aside>

  <aside id="FN78">
    <p class="f"><a class="notebackref" href="#K219_24"><span class="notemark">**</span> 19:24</a> <span class="fk">Et siccavi. </span><span class="ft"> ID. Vel præ multitudine exercitus omnia fluenta siccavit, ut puteos sibi fodere compulsus sit. Vel omnis populus, quos aquæ significant, suo vastatur exercitu.</span></p>
  </aside>

  <aside id="FN79">
    <p class="f"><a class="notebackref" href="#K219_25"><span class="notemark">††</span> 19:25</a> <span class="fk">Nunquid. </span><span class="ft"> ID. Hæc ex persona Domini, etc., usque ad quod tuam ferocitatem domet, et te reducat in Assyrios.</span></p>
  </aside>

  <aside id="FN80">
    <p class="f"><a class="notebackref" href="#K219_29"><span class="notemark">‡‡</span> 19:29</a> <span class="fk">Hoc erit signum. </span><span class="ft"> ID. Eorum quæ prænuntio, etc., usque ad imo zelo quo adversus impios zelatus est populum suum. </span><span class="fk">Comede. </span><span class="ft"> Isaias ita: </span><span class="fk">Comede hoc anno quæ sponte nascuntur, et anno secundo vescere pomis. In anno autem tertio seminate, plantate vineas et comedite fructus earum, et mittet id quod salvatum fuerit in domo Juda; et quod reliquum est radicem deorsum, et faciet fructum, quia de Hierusalem exibunt reliquiæ, et salvatio de monte Sion. Zelus Domini exercituum faciet hoc</span><span class="ft"> Isa. 37.. Omnibus ab exercitu vastatis </span><span class="fk">comede quæ iterum germinare, </span><span class="ft"> sive </span><span class="fk">quæ inter ungulas equorum evadere potuerunt. In secundo anno quæ sponte nascuntur sine labore. </span><span class="ft"> Vel simulatione hoc dictum est, quia putabant se fame perituros.</span></p>
  </aside>

  <aside id="FN81">
    <p class="f"><a class="notebackref" href="#K219_34"><span class="notemark">§§</span> 19:34</a> <span class="fk">Et propter David servum. </span><span class="ft"> RAB. Propter futurorum spem, præsentem excutit metum. Dicit autem, quia non suo merito, sed Dei clementia conserventur, imo et patris eorum David memoria: in quo monentur et suæ negligentiæ et illius fidei et justitiæ, quia in tantum diligit Deus justitiam, ut posteros majorum virtute tueatur.</span></p>
  </aside>

  <aside id="FN82">
    <p class="f"><a class="notebackref" href="#K219_35"><span class="notemark">***</span> 19:35</a> <span class="fk">Factum est igitur. </span><span class="ft"> RAB. Tot ab uno angelo una nocte cæduntur, et absque vulneribus mors sæva discurrit. Super quo in Paralipomenis legitur: </span><span class="fk">Et misit Dominus angelum qui percussit omnem virum robustum et bellatorem, principemque exercitus Assyriorum. </span><span class="ft"> Reversusque est cum ignominia in terram suam. Qui servatus est, ut fieret testis majestatis illius quem paulo ante contempserat.</span></p>
  </aside>

  <aside id="FN83">
    <p class="f"><a class="notebackref" href="#K219_37"><span class="notemark">†††</span> 19:37</a> <span class="fk">Cumque adoraret in templo. </span><span class="ft"> RAB. Quasi victoriam de hostibus reportaret, contemptor veri Dei in fano falsi numinis trucidatur: nec angelico perit gladio quod erat commune, sed parricidio filiorum. ID. Pharao quoque in decem Ægypti servatur plagis, ut novissimus pereat. </span><span class="fk">In terram Armeniorum. </span><span class="ft"> Ararath regio in Armenia campestri, per quam Araxes fluit incredibilis ubertatis ad radices Tauri montis. Ergo et arca Nœ non ad montes generaliter Armeniæ delata est, sed ad montes Tauri altissimos qui Ararath imminet campis.</span></p>
  </aside>

  <aside id="FN84">
    <p class="f"><a class="notebackref" href="#K220_1"><span class="notemark">*</span> 20:1</a> <span class="fk">In diebus illis. </span><span class="ft"> RAB. in lib. Reg., tom. 3. Ne elevaretur cor Ezechiæ post incredibiles triumphos, infirmitate corporis visitatur et audit se esse moriturum, ut conversus ad Dominum, flectat sententiam. Cuncta Deus secutura præsciens ante sæcula, decrevit qualiter per sæcula disponantur. Statutum ergo est quantum in ipsa vita mortali temporaliter vivatur. Nam etsi annos quindecim Ezechiæ addidit Deus, eum tamen cum mori permisit, tunc præscivit eum esse moriturum. Cui cum mortis sententia dicta est, protinus ad ejus lacrymas vita est addita. Eo quidem tempore mori merebatur, qui elatus, Domino gratias pro inopinata victoria non reddidit, scilicet quia suæ justitiæ et meritis deputavit. Nec præfixum in præscientia Dei tempus vitæ prolongatum est, sed illud quod peccando amiserat, ex largitate Dei redditum erat. Qui cum moriturum prædixit, ante pœnitentiam illius præscivit. Convertit faciem ad parietem templi, quia ad templum ire non poterat. Parietem templi dicit juxta quod palatium erat, vel ad parietem absolute, ne lacrymas assistentibus ostentaret, ut tota mente Deum deprecaretur.</span></p>
  </aside>

  <aside id="FN85">
    <p class="f"><a class="notebackref" href="#K220_2"><span class="notemark">†</span> 20:2</a> <span class="fk">Qui convertit. </span><span class="ft"> RAB. Felix conscientia, etc., usque ad verba enim singulorum Deus pensat ex corde ipsorum.</span></p>
  </aside>

  <aside id="FN86">
    <p class="f"><a class="notebackref" href="#K220_3"><span class="notemark">‡</span> 20:3</a> <span class="fk">Flevit itaque. </span><span class="ft"> ID. Flevit propter promissionem Domini, etc., usque ad et post mortem resuscitatos plurimos legimus.</span></p>
  </aside>

  <aside id="FN87">
    <p class="f"><a class="notebackref" href="#K220_7"><span class="notemark">§</span> 20:7</a> <span class="fk">Afferte massam. </span><span class="ft"> RAB. Verbum sehim sive schim ut aiunt Hebræi ulcus sonat non vulnus: hoc infligitur, illud sponte nascitur. Nam Aquila, Symmachus et Theodotio, aroc interpretati sunt, quod morbum regium intelligunt, cui contraria putantur vel sumpta in cibo, vel apposita corpori quæcunque sunt dulcia. Dei ergo potentia monstratur, dum per res noxias sanitas restituitur. Alii schim, apostema suspicantur, quando tumens corpus cocto et putrescente pure completur. Et juxta artem medicorum, omnis sanies siccioribus ficis atque contusis in cutis superficiem provocatur. RAB. Datur signum ut sol decem gradibus revertatur, etc., usque ad et ogdoade viventibus per resurrectionem Christi vitæ spatia pro vitæ spatio protelentur. ID. Quidam decem gradus linearum ad mysterium Christi transferunt, etc., usque ad et omnem illam umbram legis veritatis radiis illustravit.</span></p>
  </aside>

  <aside id="FN88">
    <p class="f"><a class="notebackref" href="#K220_12"><span class="notemark">**</span> 20:12</a> <span class="fk">In illo. </span><span class="ft"> ID. Supra legitur, etc., usque ad illum adorandum plus homine crediderunt. RAB. Tradunt Hebræi, etc., usque ad ad notitiam hominum per factum pravi operis perduceretur. ID. Hypocritæ quoque post magnas virtutes decrescunt, quia celari in eisdem virtutibus nolunt: qui dum suasu malignorum spirituum jactantiæ acquiescunt, quasi ostium quo diutius congregatum amittant hostibus pandunt, unde: </span><span class="fk">Tradidit in captivitatem virtutem eorum. </span><span class="ft"> Gloriam suam Paulus testimonium conscientiæ suæ memorat, quia favorem alieni oris non appetit. Occultanda sunt ergo quæ agimus, ne hoc in hujus vitæ itinere incaute portantes latrocinantium spiritum incursione perdamus. ID. Tacet de quo verebatur offensam, quod ostenderat eis cuncta quæ haberet in potestate sua, inter quæ præcipua erat templi supellex.</span></p>
  </aside>

  <aside id="FN89">
    <p class="f"><a class="notebackref" href="#K220_13"><span class="notemark">††</span> 20:13</a> <span class="fk">Lætatus est autem in adventu eorum Ezechias. </span><span class="ft"> ID. Verba Dierum de Ezechia aiunt. etc., usque ad ostenditque eis domum aromatum, etc. </span><span class="fk">Domum aromatum, et aurum et argentum. </span><span class="ft"> ID. Quidam sepulcra regum opinantur, quæ aromatibus plena erant, quia corpora regum antiquitus unguentis condiebantur. Alii magis cellam aromatum in templo Domini fuisse intelligunt, ubi recondebantur odoriferæ species, ex quibus fiebat thymiama quod in templo Domini offerebatur. </span><span class="fk">Non fuit verbum quod non monstraret eis Ezechias in, </span><span class="ft"> etc. quod apud Hebræos pro re frequenter accipitur </span><span class="fk">quod non ostenderit eis in domo sua, et in omni potestate sua. </span><span class="ft"> Unde Dei ira justissima, quoniam non solum thesauros suos atque palatii, sed et templi ostendit, quod certe fuit potestatis ejus, de cujus valvis atrii laminas ante jam tulerat.</span></p>
  </aside>

  <aside id="FN90">
    <p class="f"><a class="notebackref" href="#K220_14"><span class="notemark">‡‡</span> 20:14</a> <span class="fk">De terra longinqua venerunt. </span><span class="ft"> RAB. Quasi dicat: Quanto terra longior unde venerunt, tanto ego gloriosior propter quem venerunt. </span><span class="fk">Ad me de Babylone. </span><span class="ft"> Debuerat dicere ad glorificandum Deum pro signi magnitudine.</span></p>
  </aside>

  <aside id="FN91">
    <p class="f"><a class="notebackref" href="#K220_21"><span class="notemark">§§</span> 20:21</a> <span class="fk">Dormivitque Ezechias cum patribus, </span><span class="ft"> etc. In Paralipomenis, dicitur quod sepultus est Ezechias super sepulcra regum, quia ejus sepulcrum est excelsius fabricatum causa pietatis qua coluit Deum.</span></p>
  </aside>

  <aside id="FN92">
    <p class="f"><a class="notebackref" href="#K221_1"><span class="notemark">*</span> 21:1</a> <span class="ft"> RAB. Cujus tempore Isaias ut tradunt Hebræi lignea serra per medium serratus est, quia princeps Sodomorum appellavit eos, vertentes ei in crimen quod dixerat: </span><span class="fk">Vidi Dominum sedentem super solium excelsum</span><span class="ft"> Isa. 6.. Deo dicente: </span><span class="fk">Non videbit me homo et vivet</span><span class="ft"> Exod. 33.. ID. Manasses ad idola se convertit et abominationes. Locuto Deo vel Domino ad eum, attendere noluit; ideo victus ductus est in Babylonem, coangustatus oravit Dominum intente et egit pœnitentiam valde, et exaudita est oratio ejus, reduxitque eum in regnum suum, et cognovit Manasses quod Dominus ipse est Deus. Ergo post commissa scelera nullus de Dei misericordia desperet, sed magis per pœnitentiam spem veniæ habeat.</span></p>
  </aside>

  <aside id="FN93">
    <p class="f"><a class="notebackref" href="#K221_24"><span class="notemark">†</span> 21:24</a> <span class="fk">Josiam. </span><span class="ft"> RAB. Josias omnem spurcitiam idolorum emendavit, et se in Dei cultu strenue exercuit, sicut de illo ante longe prædictum est per prophetam.</span></p>
  </aside>

  <aside id="FN94">
    <p class="f"><a class="notebackref" href="#K222_14"><span class="notemark">*</span> 22:14</a> <span class="fk">In Secunda. </span><span class="ft"> RAB. In Paralipomenis legitur de Ezechia, quod ædificavit omnem murum qui fuerat dissipatus, et forinsecus alterum murum; unde Sophonias: </span><span class="fk">Ululatus a Secunda. </span><span class="ft"> Prophetissa ergo habitavit in Secunda, id est, in secundi muri parte.</span></p>
  </aside>

  <aside id="FN95">
    <p class="f"><a class="notebackref" href="#K223_10"><span class="notemark">*</span> 23:10</a> <span class="fk">Contaminavit. </span><span class="ft"> RAB. in lib. Reg., tom. 3. Josias Thopheth vel ossa mortuorum ibi sicut in sequentibus locis fecisse legitur vel alia quælibet immunda dispergens, quatenus abominationi potius quam delectationi aptus omnibus qui aspicerent locus appareret. </span><span class="fk">In convalle. </span><span class="ft"> ID. Vallis Ennom est juxta murum Jerusalem contra orientem, etc., usque ad quia Thopheth dicitur latitudo.</span></p>
  </aside>

  <aside id="FN96">
    <p class="f"><a class="notebackref" href="#K223_11"><span class="notemark">†</span> 23:11</a> <span class="fk">Abstulit. </span><span class="ft"> RAB. Judæi superstitionibus gentium se mancipaverant, qui inter cætera solent pingere vel facere simulacrum solis ut puerum imberbem, quia nullum per sæcula senium incidit, quotidie novo ortu natus. Cui currus et equos tribuunt, quia curru igneo et equis igneis Elias raptus est ad cœlum, quod inter alia in pariete depictum vident, et vicinia nominis decipiuntur: Elios enim Græce sol dicitur.</span></p>
  </aside>

  <aside id="FN97">
    <p class="f"><a class="notebackref" href="#K223_13"><span class="notemark">‡</span> 23:13</a> <span class="fk">Excelsa. </span><span class="ft"> RAB. Dicit Scriptura loca in collibus posita frondentibus, in quibus vel dæmonibus immolabant; vel Domino, locorum amœnitate illecti, contra interdictum, relicto altari quod erat in templo, illuc oblaturi confluebant: unde sæpius in hoc libro dicitur de regibus minus perfectis: Verumtamen excelsa non abstulit. </span><span class="fk">Quæ ædificaverat. </span><span class="ft"> ID. Hic ostenditur quod Salomon de admisso idololatriæ scelere nunquam perfecte pœnituit: si enim vere pœnituisset, sategisset ante omnia ut idola quæ ædificaverat de civitate tollerentur: et non in scandalum stultorum, quæ ipse cum esset sapientissimus erronea fecerat, quasi sapienter facta relinqueret. </span><span class="fk">Et Chamos. </span><span class="ft"> RAB. Alibi legitur quod ædificavit Salomon fanum Chamos in monte, qui est contra Jerusalem. Sed non est contrarium; quia mons iste in tanta erat urbis vicinia, ut ad ipsam pertinere, ipsamque sordibus, quæ in eo congerebantur, contaminare videretur. </span><span class="fk">Offensioni Moab. </span><span class="ft"> ID. Idola dicuntur offensio, quia vel illis offenditur Deus, vel offensionem et ruinam suis afferunt cultoribus.</span></p>
  </aside>

  <aside id="FN98">
    <p class="f"><a class="notebackref" href="#K223_16"><span class="notemark">§</span> 23:16</a> <span class="fk">Tulit ossa, </span><span class="ft"> etc. Josias ossa mortuorum cremari super altare jussit, quia profana fuerunt eorum sacrificia, et per errorem idololatriæ non solum pecora dæmonibus offerebant, sed et seipsos in potestatem dæmonum tradiderunt: quia justo Dei judicio simul cum altari quod idolis fabricaverant, dissipandi erant. Mystice, qui diaboli servitio mancipati, vitam sacrilegam temporaliter finiunt, æternis cruciatibus consumentur, Deo retribuente secundum merita</span></p>
  </aside>

  <aside id="FN99">
    <p class="f"><a class="notebackref" href="#K223_21"><span class="notemark">**</span> 23:21</a> <span class="fk">Facite phase. </span><span class="ft"> RAB. Josias typum tenet Salvatoris, etc., </span><span class="fk">usque ad: et orietur vobis timentibus sol justitiæ. </span><span class="fk">Nec enim factum est phase tale, </span><span class="ft"> etc. Quia, ablatis figuris in die judicii, transibunt sancti de morte ad vitam, sicque in conspectu conditoris sui gaudebunt, </span><span class="fk">quia videbitur Deus Deorum in Sion. </span><span class="ft"> RAB. Quod Josias, ejectis idolis de terra, pythonibus, ariolis et omnibus immunditiis, Domini phase celebrasse legitur, moraliter docet ut primo purgemus terram cordis a vitiis, ut servire possimus Deo, sicque gratum Domino celebremus pascha: </span><span class="fk">Non utique in fermento malitiæ et nequitiæ, sed in azymis sinceritatis et veritatis</span><span class="ft"> I Cor. 5.. ID. Josias vulneratus est in campo Mageddo, unde et statim mortuus est. Luxitque eum populus multum, Jeremias maxime. Tunc enim dicitur ita lamentasse: Quomodo sedet sola civitas! De hoc planctu dicitur: Et erit planctus in Jerusalem, sicut planctus Adremon, quod nomen est regis, qui tunc regnabat in Charchamis, in cujus auxilium Josias venerat adversus Nechao regem Ægypti. ID. Interfectio Josiæ a Pharaone Nechao, facta in Mageddo, significat persecutionem antiqui hostis adversus prædicatores, quos per invidiam neci tradere molitur, et auferre de terra Ecclesiæ conatur: quatenus facilius totam plebem dissipare possit. Pharao dissipans, Nechao percussio, Mageddo de tentatione. Permissus quippe diabolus consurgere adversus sanctos, hic totis viribus certat, quatenus tentando gregem Domini percutiens dissipet, eosque primum auferat quorum solatio adjuti contra hostem dimicare debuerant.</span></p>
  </aside>

  <aside id="FN100">
    <p class="f"><a class="notebackref" href="#K223_30"><span class="notemark">††</span> 23:30</a> <span class="fk">Joachaz filium Josiæ. </span><span class="ft"> ID. Alio nomine Sellum dicitur, sed quia perversissimus fuit, parvo tempore regnavit, nam Nechao vinxit eum, eo quod populus contra suam voluntatem constituisset eum regem, et duxit illum in Ægyptum. ID. Joachaz retentus significat malos doctores, quos populus terræ, scilicet terrenæ cupuditati dediti, consentientes vitiis suis prælatos eligunt, quos Pharao in Rebla vinxit, cum diabolus per multitudinem adulatorum enervans decipit corda prælatorum, sicque in spiritualis Ægypti vinctos catenis peccatorum tenebrosam mergit abyssum.</span></p>
  </aside>

  <aside id="FN101">
    <p class="f"><a class="notebackref" href="#K223_35"><span class="notemark">‡‡</span> 23:35</a> <span class="fk">Argentum autem et aurum dedit, </span><span class="ft"> etc. ID. Malignus censum servitii sui populo carnali expetit, ut tam sensu quam eloquio, ejus per omnia parati sint obsequio. Joachim præcepto regis censum exigit, quia diabolus per sibi deditos magistros, ab unoquoque exigit secundum vires suas peccati censum solvere, sicque in nequiter prælatis quotidie præparat perditionem subjectis.</span></p>
  </aside>

  <aside id="FN102">
    <p class="f"><a class="notebackref" href="#K224_1"><span class="notemark">*</span> 24:1</a> <span class="ft"> RAB. Cum semel quis quilibet se manciparit vitio, etc., usque ad et adjutorium a Deo imploret. RAB. Hunc refert Josephus a Nabuchodonosor interfectum, et ante muros Jerusalem projectum et insepultum, de quo prædictum fuerat: </span><span class="fk">Sepultura asini sepelietur</span><span class="ft"> Jer. 22.. </span><span class="fk">Regnavitque Joachim, </span><span class="ft"> etc. ID. Nomen Joachim aliter scribitur in designatione patris, qui et Eliacim: aliter cum filius significatur, qui et Jechonias, nam cum patrem signat per </span><span class="fk">k</span><span class="ft"> et </span><span class="fk">m</span><span class="ft"> scribitur: cum vero filium per </span><span class="fk">ch</span><span class="ft"> et </span><span class="fk">n</span><span class="ft"> scribitur.</span></p>
  </aside>

  <aside id="FN103">
    <p class="f"><a class="notebackref" href="#K224_8"><span class="notemark">†</span> 24:8</a> <span class="fk">Jerusalem. </span><span class="ft"> BEDA in lib. Reg., quæst. 30, tom. 2. Jerusalem et terra Isræl, etc., usque ad id est, scientia spiritualis ad peccatorum opera convertitur.</span></p>
  </aside>

  <aside id="FN104">
    <p class="f"><a class="notebackref" href="#K224_14"><span class="notemark">‡</span> 24:14</a> <span class="ft"> ID., ibid. </span><span class="fk">Artificem et inclusorem, nihilque relictum est, exceptis pauperibus populi terræ. </span><span class="ft"> RAB. ex Bed., ibid. Quod supra populo Isræl Philisthiim regnantes fecisse narrantur, cum dicitur: </span><span class="fk">Faber ferrarius non inveniebatur in omni terra Isræl, caverant enim Philisthiim, ne forte facerent Hebræi gladium aut lanceam ad repugnandum</span><span class="ft"> I Reg. 13., ita nunc Chaldæi satagunt, ut nullus in ea remaneat artifex et inclusor, qui diruta urbis mœnia componere possit vel resarcire RAB. Mali sunt rectores, qui munere et dono divino abutuntur, et falso sibi nomen justitiæ usurpant. Matthathia vel Matthanias enim interpretatur munus sive donum: Sedecias justus Dominus. Undecim annis regnavit, quia transgressor legis fuit, quæ significatur denario, numero. Novenarius, qui minus habet denario imperfectionem legis significat, sicut undenarius transgressionem. Recte ergo Nabuchodonosor in nono anno regni Sedeciæ obsedit civitatem mense decimo, et decima die mensis: quia mali pastores, cum decalogi mandata, quæ scientia tenent, opere et doctrina perficere negligunt, necesse est ut plebem sibi commissam antiquus hostis cum suo exercitu obsidione circumdet, et munitione erroris ac vitiorum constructa claudat, vallando civitatem: sicque fames in civitate prævaleat, fames utique verbi Dei cum non expenditur panis doctrinæ populo terræ.</span></p>
  </aside>

  <aside id="FN105">
    <p class="f"><a class="notebackref" href="#K225_4"><span class="notemark">*</span> 25:4</a> <span class="fk">Et interrupta est, </span><span class="ft"> etc. RAB. Interrupta quidem per tentationes varias dæmonum custodia populorum, etc., usque ad qui pravo usu et iniquitatis suæ multitudine gravatur.</span></p>
  </aside>

  <aside id="FN106">
    <p class="f"><a class="notebackref" href="#K225_8"><span class="notemark">†</span> 25:8</a> <span class="fk">Mense quinto. </span><span class="ft"> RAB. Congruit temporis ordo cum ratione vindictæ. Mense quinto vastata est civitas, quæ Pentateuchum legis servare despexit, et septima die mensis, quia sabbati requiem non custodivit, et contraria præceptis Dei egit, frustra sibi blandiens de securitate pro sanctorum locorum habitatione. ID. </span><span class="fk">Venit Nabuzardan, </span><span class="ft"> qui interpretatur ventilabrum, sive prophetia alieni judicii, etc., usque ad sed spinæ magis et tribuli vitiorum excrescant.</span></p>
  </aside>

  <aside id="FN107">
    <p class="f"><a class="notebackref" href="#K225_13"><span class="notemark">‡</span> 25:13</a> <span class="fk">Columnas autem æreas quæ, </span><span class="ft"> etc. ID. Et bases intelligimus doctores, qui sonoritate prædicationis et fidei firmitate debuerunt alios sustentare. Mare æneum baptismi lavacrum, vel compunctionem lacrymarum. Hæc quidem omnia Chaldæi spirituales per inertiam magistrorum, et de domo Domini auferre nituntur, et confringere.</span></p>
  </aside>

  <aside id="FN108">
    <p class="f"><a class="notebackref" href="#K225_14"><span class="notemark">§</span> 25:14</a> <span class="fk">Ollas quoque. </span><span class="ft"> ID. Quia diversa officia in ecclesiasticis ordinibus de Dei servitio auferentes in suum usum nequissimum verterunt.</span></p>
  </aside>

  <aside id="FN109">
    <p class="f"><a class="notebackref" href="#K225_15"><span class="notemark">**</span> 25:15</a> <span class="fk">Thuribula et phialas. </span><span class="ft"> Cum orationem qua divinitas placari potuit, et poculum verbi quo lassi refocillari debuerant impediendo subvertunt. ID. Quia tam sensum pretiosum, quam eloquii venustatem, hostis nequam de domo Domini auferre molitur, et secum in confusionem ducere.</span></p>
  </aside>

  <aside id="FN110">
    <p class="f"><a class="notebackref" href="#K225_18"><span class="notemark">††</span> 25:18</a> <span class="fk">Tulit quoque. </span><span class="ft"> ID. Non solum populares, sed et fortes et principes in Ecclesia diabolus decipere et peccatores captivare satagit, unde in Job de ipso: </span><span class="fk">Escæ ejus electæ sunt</span><span class="ft"> Job 33.. </span><span class="fk">ulit Saraiam, </span><span class="ft"> qui interpretatur vinctus, </span><span class="fk">sacerdotem primum, </span><span class="ft"> cum primum Ecclesiæ ordinem, qui in episcopis est, amore voluptatis terrenæ vitiorum catena constringit. Similiter </span><span class="fk">Sophoniam, </span><span class="ft"> qui interpretatur absconditus, </span><span class="fk">sacerdotem secundum, </span><span class="ft"> cum secundi ordinis viros, id est presbyteros qui talentum verbi in terra fodientes absconderant in suum dominium subigit. </span><span class="fk">Et tres inani, </span><span class="ft"> qui ostium fidei aperire debuerant, et tenentes clavem scientiæ nec ipsi introierunt, nec alios introire permiserunt. Eunuchus significat fatuas virgines, quæ vasa oleo vacua in manibus tenebant, continentes se a coitu corporali, nec tamen oleum gratiæ et misericordiæ in pectore suo habere volebant. Qui frustra super bellatores constituuntur cum arrogantiam non præcaveant. </span><span class="fk">Quinque viros de his qui steterant coram rege</span><span class="ft"> Matth. 5., id est, illos qui quinque sensibus corporis voluptati servientes, regi vitiorum semper assistebant. </span><span class="fk">Sopher principem. </span><span class="ft"> ID. Interpretatur dissipans vel dividens: significans eos, qui rudes in Ecclesia, quos ad militiam Christi nutrire debuerant, pravis exemplis dissipans, a cœtu fidelium per errorem sequestrant. </span><span class="fk">Et sexaginta viros e vulgo, </span><span class="ft"> id est, stultos operatores, qui merito e vulgo, quia divina consilia discere et factis implere neglexerant. </span><span class="fk">Et sexaginta viros. </span><span class="ft"> ID. Hos omnes Nabuzardan duxit ad regem Babylonis, et interfecti sunt, quia diabolus prædam quam ab Ecclesia evellit, ad perpetuæ mortis interfectionem perducere ambit: quos percutit rex confusionis in Reblatha, hoc est in multitudine scelerum, et amore voluptatum. ID. Cum illi qui confessionem nominis Dei in Ecclesia videbantur habere, per scelera multiplicia de terra viventium translati in regnum confusionis et erroris abducuntur, etc., usque ad et vultum Conditoris nostri per sæcula contemplari.</span></p>
  </aside>

  <aside id="FN111">
    <p class="f"><a class="notebackref" href="#K225_23"><span class="notemark">‡‡</span> 25:23</a> <span class="fk">Et Saraia. </span><span class="ft"> Filius Saraiæ sacerdotis reservatus est, et pater occisus. Ex quo in captivitate postea natus est Jesus sacerdos magnus, qui reduxit populum cum Zorobabel.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>