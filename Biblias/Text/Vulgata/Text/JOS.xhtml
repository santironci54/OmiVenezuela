<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -IOSUE</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">IOSUE</p>

  <div class="divCap"><a href='JOS.xhtml#JS1_0' class="button">1</a><a href='JOS.xhtml#JS2_0' class="button">2</a><a href='JOS.xhtml#JS3_0' class="button">3</a><a href='JOS.xhtml#JS4_0' class="button">4</a><a href='JOS.xhtml#JS5_0' class="button">5</a><a href='JOS.xhtml#JS6_0' class="button">6</a><a href='JOS.xhtml#JS7_0' class="button">7</a><a href='JOS.xhtml#JS8_0' class="button">8</a><a href='JOS.xhtml#JS9_0' class="button">9</a><a href='JOS.xhtml#JS10_0' class="button">10</a><a href='JOS.xhtml#JS11_0' class="button">11</a><a href='JOS.xhtml#JS12_0' class="button">12</a><a href='JOS.xhtml#JS13_0' class="button">13</a><a href='JOS.xhtml#JS14_0' class="button">14</a><a href='JOS.xhtml#JS15_0' class="button">15</a><a href='JOS.xhtml#JS16_0' class="button">16</a><a href='JOS.xhtml#JS17_0' class="button">17</a><a href='JOS.xhtml#JS18_0' class="button">18</a><a href='JOS.xhtml#JS19_0' class="button">19</a><a href='JOS.xhtml#JS20_0' class="button">20</a><a href='JOS.xhtml#JS21_0' class="button">21</a><a href='JOS.xhtml#JS22_0' class="button">22</a><a href='JOS.xhtml#JS23_0' class="button">23</a><a href='JOS.xhtml#JS24_0' class="button">24</a></div>

  <p class='main' id='JS0_0'></p>

  <h2>INCIPIT LIBER IOSUE BENNUN ID EST IESU NAVE</h2>

  <p class='pT4' id='JS1_0'>1</p>

  <p class='Normale'><span class="Versetto" id="JS1_1">1&#160;</span>Et factum est post mortem Moysi servi Domini, ut loqueretur Dominus ad Josue filium Nun, ministrum Moysi, et diceret ei:<a href='#FN1'>*</a> <span class="Versetto" id="JS1_2">2&#160;</span>Moyses servus meus mortuus est: surge, et transi Jordanem istum tu, et omnis populus tecum, in terram quam ego dabo filiis Israël.<a href='#FN2'>†</a> <span class="Versetto" id="JS1_3">3&#160;</span>Omnem locum, quem calcaverit vestigium pedis vestri, vobis tradam, sicut locutus sum Moysi.<a href='#FN3'>‡</a> <span class="Versetto" id="JS1_4">4&#160;</span>A deserto et Libano usque ad fluvium magnum Euphraten, omnis terra Hethæorum usque ad mare magnum contra solis occasum erit terminus vester.<a href='#FN4'>§</a> <span class="Versetto" id="JS1_5">5&#160;</span>Nullus poterit vobis resistere cunctis diebus vitæ tuæ: sicut fui cum Moyse, ita ero tecum: non dimittam, nec derelinquam te. <span class="Versetto" id="JS1_6">6&#160;</span>Confortare, et esto robustus: tu enim sorte divides populo huic terram, pro qua juravi patribus suis, ut traderem eam illis. <span class="Versetto" id="JS1_7">7&#160;</span>Confortare igitur, et esto robustus valde, ut custodias, et facias omnem legem, quam præcepit tibi Moyses servus meus: ne declines ab ea ad dexteram vel ad sinistram, ut intelligas cuncta quæ agis. <span class="Versetto" id="JS1_8">8&#160;</span>Non recedat volumen legis hujus ab ore tuo: sed meditaberis in eo diebus ac noctibus, ut custodias et facias omnia quæ scripta sunt in eo: tunc diriges viam tuam, et intelliges eam. <span class="Versetto" id="JS1_9">9&#160;</span>Ecce præcipio tibi: confortare, et esto robustus. Noli metuere, et noli timere: quoniam tecum est Dominus Deus tuus in omnibus ad quæcumque perrexeris. <span class="Versetto" id="JS1_10">10&#160;</span>Præcepitque Josue principibus populi, dicens: Transite per medium castrorum, et imperate populo, ac dicite: <span class="Versetto" id="JS1_11">11&#160;</span>Præparate vobis cibaria: quoniam post diem tertium transibitis Jordanem, et intrabitis ad possidendam terram quam Dominus Deus vester daturus est vobis. <span class="Versetto" id="JS1_12">12&#160;</span>Rubenitis quoque et Gaditis, et dimidiæ tribui Manasse, ait: <span class="Versetto" id="JS1_13">13&#160;</span>Mementote sermonis, quem præcepit vobis Moyses famulus Domini, dicens: Dominus Deus vester dedit vobis requiem, et omnem terram. <span class="Versetto" id="JS1_14">14&#160;</span>Uxores vestræ, et filii, ac jumenta manebunt in terra, quam tradidit vobis Moyses trans Jordanem: vos autem transite armati ante fratres vestros, omnes fortes manu, et pugnate pro eis, <span class="Versetto" id="JS1_15">15&#160;</span>donec det Dominus requiem fratribus vestris sicut et vobis dedit, et possideant ipsi quoque terram quam Dominus Deus vester daturus est eis: et sic revertimini in terram possessionis vestræ, et habitabitis in ea, quam vobis dedit Moyses famulus Domini trans Jordanem contra solis ortum. <span class="Versetto" id="JS1_16">16&#160;</span>Responderuntque ad Josue, atque dixerunt: Omnia quæ præcepisti nobis, faciemus: et quocumque miseris, ibimus. <span class="Versetto" id="JS1_17">17&#160;</span>Sicut obedivimus in cunctis Moysi, ita obediemus et tibi: tantum sit Dominus Deus tuus tecum, sicut fuit cum Moyse. <span class="Versetto" id="JS1_18">18&#160;</span>Qui contradixerit ori tuo, et non obedierit cunctis sermonibus, quos præceperis ei, moriatur. Tu tantum confortare, et viriliter age.</p>

  <p class='pT4' id='JS2_0'>2</p>

  <p class='Normale'><span class="Versetto" id="JS2_1">1&#160;</span>Misit igitur Josue filius Nun de Setim duos viros exploratores in abscondito: et dixit eis: Ite, et considerate terram, urbemque Jericho. Qui pergentes ingressi sunt domum mulieris meretricis, nomine Rahab, et quieverunt apud eam.<a href='#FN5'>*</a> <span class="Versetto" id="JS2_2">2&#160;</span>Nuntiatumque est regi Jericho, et dictum: Ecce viri ingressi sunt huc per noctem de filiis Israël, ut explorarent terram. <span class="Versetto" id="JS2_3">3&#160;</span>Misitque rex Jericho ad Rahab, dicens: Educ viros, qui venerunt ad te, et ingressi sunt domum tuam: exploratores quippe sunt, et omnem terram considerare venerunt. <span class="Versetto" id="JS2_4">4&#160;</span>Tollensque mulier viros, abscondit, et ait: Fateor, venerunt ad me, sed nesciebam unde essent: <span class="Versetto" id="JS2_5">5&#160;</span>cumque porta clauderetur in tenebris, et illi pariter exierunt; nescio quo abierunt: persequimini cito, et comprehendetis eos. <span class="Versetto" id="JS2_6">6&#160;</span>Ipsa autem fecit ascendere viros in solarium domus suæ, operuitque eos stipula lini, quæ ibi erat. <span class="Versetto" id="JS2_7">7&#160;</span>Hi autem, qui missi fuerant, secuti sunt eos per viam, quæ ducit ad vadum Jordanis: illisque egressis statim porta clausa est. <span class="Versetto" id="JS2_8">8&#160;</span>Necdum obdormierant qui latebant, et ecce mulier ascendit ad eos, et ait: <span class="Versetto" id="JS2_9">9&#160;</span>Novi quod Dominus tradiderit vobis terram: etenim irruit in nos terror vester, et elanguerunt omnes habitatores terræ. <span class="Versetto" id="JS2_10">10&#160;</span>Audivimus quod siccaverit Dominus aquas maris Rubri ad vestrum introitum, quando egressi estis ex Ægypto: et quæ feceritis duobus Amorrhæorum regibus, qui erant trans Jordanem, Sehon et Og, quos interfecistis. <span class="Versetto" id="JS2_11">11&#160;</span>Et hæc audientes pertimuimus, et elanguit cor nostrum, nec remansit in nobis spiritus ad introitum vestrum: Dominus enim Deus vester ipse est Deus in cælo sursum et in terra deorsum. <span class="Versetto" id="JS2_12">12&#160;</span>Nunc ergo jurate mihi per Dominum, ut quomodo ego misericordiam feci vobiscum, ita et vos faciatis cum domo patris mei: detisque mihi verum signum, <span class="Versetto" id="JS2_13">13&#160;</span>ut salvetis patrem meum et matrem, et fratres ac sorores meas, et omnia quæ illorum sunt, et eruatis animas nostras a morte. <span class="Versetto" id="JS2_14">14&#160;</span>Qui responderunt ei: Anima nostra sit pro vobis in mortem, si tamen non prodideris nos: cumque tradiderit nobis Dominus terram, faciemus in te misericordiam et veritatem. <span class="Versetto" id="JS2_15">15&#160;</span>Demisit ergo eos per funem de fenestra: domus enim ejus hærebat muro. <span class="Versetto" id="JS2_16">16&#160;</span>Dixitque ad eos: Ad montana conscendite, ne forte occurrant vobis revertentes: ibique latitate tribus diebus, donec redeant, et sic ibitis per viam vestram.<a href='#FN6'>†</a> <span class="Versetto" id="JS2_17">17&#160;</span>Qui dixerunt ad eam: Innoxii erimus a juramento hoc, quo adjurasti nos: <span class="Versetto" id="JS2_18">18&#160;</span>si ingredientibus nobis terram, signum fuerit funiculus iste coccineus, et ligaveris eum in fenestra, per quam demisisti nos: et patrem tuum ac matrem, fratresque et omnem cognationem tuam congregaveris in domum tuam. <span class="Versetto" id="JS2_19">19&#160;</span>Qui ostium domus tuæ egressus fuerit, sanguis ipsius erit in caput ejus, et nos erimus alieni. Cunctorum autem sanguis, qui tecum in domo fuerint, redundabit in caput nostrum, si eos aliquis tetigerit. <span class="Versetto" id="JS2_20">20&#160;</span>Quod si nos prodere volueris, et sermonem istum proferre in medium, erimus mundi ab hoc juramento, quo adjurasti nos. <span class="Versetto" id="JS2_21">21&#160;</span>Et illa respondit: Sicut locuti estis, ita fiat: dimittensque eos ut pergerent, appendit funiculum coccineum in fenestra. <span class="Versetto" id="JS2_22">22&#160;</span>Illi vero ambulantes pervenerunt ad montana, et manserunt ibi tres dies, donec reverterentur qui fuerant persecuti: quærentes enim per omnem viam, non repererunt eos. <span class="Versetto" id="JS2_23">23&#160;</span>Quibus urbem ingressis, reversi sunt, et descenderunt exploratores de monte: et, transmisso Jordane, venerunt ad Josue filium Nun, narraveruntque ei omnia quæ acciderant sibi, <span class="Versetto" id="JS2_24">24&#160;</span>atque dixerunt: Tradidit Dominus omnem terram hanc in manus nostras, et timore prostrati sunt cuncti habitatores ejus.</p>

  <p class='pT4' id='JS3_0'>3</p>

  <p class='Normale'><span class="Versetto" id="JS3_1">1&#160;</span>Igitur Josue de nocte consurgens movit castra: egredientesque de Setim, venerunt ad Jordanem ipse et omnes filii Israël, et morati sunt ibi tres dies. <span class="Versetto" id="JS3_2">2&#160;</span>Quibus evolutis transierunt præcones per castrorum medium, <span class="Versetto" id="JS3_3">3&#160;</span>et clamare cœperunt: Quando videritis arcam fœderis Domini Dei vestri, et sacerdotes stirpis Leviticæ portantes eam, vos quoque consurgite, et sequimini præcedentes:<a href='#FN7'>*</a> <span class="Versetto" id="JS3_4">4&#160;</span>sitque inter vos et arcam spatium cubitorum duum millium: ut procul videre possitis, et nosse per quam viam ingrediamini: quia prius non ambulastis per eam: et cavete ne appropinquetis ad arcam. <span class="Versetto" id="JS3_5">5&#160;</span>Dixitque Josue ad populum: Sanctificamini: cras enim faciet Dominus inter vos mirabilia. <span class="Versetto" id="JS3_6">6&#160;</span>Et ait ad sacerdotes: Tollite arcam fœderis, et præcedite populum. Qui jussa complentes, tulerunt, et ambulaverunt ante eos. <span class="Versetto" id="JS3_7">7&#160;</span>Dixitque Dominus ad Josue: Hodie incipiam exaltare te coram omni Israël: ut sciant quod sicut cum Moyse fui, ita et tecum sim.<a href='#FN8'>†</a> <span class="Versetto" id="JS3_8">8&#160;</span>Tu autem præcipe sacerdotibus, qui portant arcam fœderis, et dic eis: Cum ingressi fueritis partem aquæ Jordanis, state in ea. <span class="Versetto" id="JS3_9">9&#160;</span>Dixitque Josue ad filios Israël: Accedite huc, et audite verbum Domini Dei vestri.<a href='#FN9'>‡</a> <span class="Versetto" id="JS3_10">10&#160;</span>Et rursum: In hoc, inquit, scietis quod Dominus Deus vivens in medio vestri est, et disperdet in conspectu vestro Chananæum et Hethæum, Hevæum et Pherezæum, Gergesæum quoque et Jebusæum, et Amorrhæum.<a href='#FN10'>§</a> <span class="Versetto" id="JS3_11">11&#160;</span>Ecce arca fœderis Domini omnis terræ antecedet vos per Jordanem. <span class="Versetto" id="JS3_12">12&#160;</span>Parate duodecim viros de tribubus Israël, singulos per singulas tribus. <span class="Versetto" id="JS3_13">13&#160;</span>Et cum posuerint vestigia pedum suorum sacerdotes qui portant arcam Domini Dei universæ terræ in aquis Jordanis, aquæ quæ inferiores sunt, decurrent atque deficient: quæ autem desuper veniunt, in una mole consistent. <span class="Versetto" id="JS3_14">14&#160;</span>Igitur egressus est populus de tabernaculis suis, ut transiret Jordanem: et sacerdotes, qui portabant arcam fœderis, pergebant ante eum. <span class="Versetto" id="JS3_15">15&#160;</span>Ingressisque eis Jordanem, et pedibus eorum in parte aquæ tinctis (Jordanis autem ripas alvei sui tempore messis impleverat),<a href='#FN11'>**</a> <span class="Versetto" id="JS3_16">16&#160;</span>steterunt aquæ descendentes in loco uno, et ad instar montis intumescentes apparebant procul, ab urbe quæ vocatur Adom usque ad locum Sarthan: quæ autem inferiores erant, in mare Solitudinis (quod nunc vocatur Mortuum) descenderunt, usquequo omnino deficerent.<a href='#FN12'>††</a> <span class="Versetto" id="JS3_17">17&#160;</span>Populus autem incedebat contra Jericho: et sacerdotes qui portabant arcam fœderis Domini, stabant super siccam humum in medio Jordanis accincti, omnisque populus per arentem alveum transibat.</p>

  <p class='pT4' id='JS4_0'>4</p>

  <p class='Normale'><span class="Versetto" id="JS4_1">1&#160;</span>Quibus transgressis, dixit Dominus ad Josue: <span class="Versetto" id="JS4_2">2&#160;</span>Elige duodecim viros singulos per singulas tribus: <span class="Versetto" id="JS4_3">3&#160;</span>et præcipe eis ut tollant de medio Jordanis alveo, ubi steterunt pedes sacerdotum, duodecim durissimos lapides, quos ponetis in loco castrorum, ubi fixeritis hac nocte tentoria. <span class="Versetto" id="JS4_4">4&#160;</span>Vocavitque Josue duodecim viros, quos elegerat de filiis Israël, singulos de singulis tribubus, <span class="Versetto" id="JS4_5">5&#160;</span>et ait ad eos: Ite ante arcam Domini Dei vestri ad Jordanis medium, et portate inde singuli singulos lapides in humeris vestris, juxta numerum filiorum Israël, <span class="Versetto" id="JS4_6">6&#160;</span>ut sit signum inter vos: et quando interrogaverint vos filii vestri cras, dicentes: Quid sibi volunt isti lapides? <span class="Versetto" id="JS4_7">7&#160;</span>respondebitis eis: Defecerunt aquæ Jordanis ante arcam fœderis Domini, cum transiret eum: idcirco positi sunt lapides isti in monimentum filiorum Israël usque in æternum.<a href='#FN13'>*</a> <span class="Versetto" id="JS4_8">8&#160;</span>Fecerunt ergo filii Israël sicut præcepit eis Josue, portantes de medio Jordanis alveo duodecim lapides, ut Dominus ei imperarat, juxta numerum filiorum Israël, usque ad locum in quo castrametati sunt, ibique posuerunt eos. <span class="Versetto" id="JS4_9">9&#160;</span>Alios quoque duodecim lapides posuit Josue in medio Jordanis alveo, ubi steterunt sacerdotes qui portabant arcam fœderis: et sunt ibi usque in præsentem diem. <span class="Versetto" id="JS4_10">10&#160;</span>Sacerdotes autem qui portabant arcam, stabant in Jordanis medio, donec omnia complerentur, quæ Josue, ut loqueretur ad populum, præceperat Dominus, et dixerat ei Moyses. Festinavitque populus, et transiit.<a href='#FN14'>†</a> <span class="Versetto" id="JS4_11">11&#160;</span>Cumque transissent omnes, transivit et arca Domini, sacerdotesque pergebant ante populum. <span class="Versetto" id="JS4_12">12&#160;</span>Filii quoque Ruben, et Gad, et dimidia tribus Manasse, armati præcedebant filios Israël, sicut eis præceperat Moyses: <span class="Versetto" id="JS4_13">13&#160;</span>et quadraginta pugnatorum millia per turmas, et cuneos, incedebant per plana atque campestria urbis Jericho. <span class="Versetto" id="JS4_14">14&#160;</span>In die illo magnificavit Dominus Josue coram omni Israël, ut timerent eum, sicut timuerant Moysen, dum adviveret.<a href='#FN15'>‡</a> <span class="Versetto" id="JS4_15">15&#160;</span>Dixitque ad eum: <span class="Versetto" id="JS4_16">16&#160;</span>Præcipe sacerdotibus, qui portant arcam fœderis, ut ascendant de Jordane.<a href='#FN16'>§</a> <span class="Versetto" id="JS4_17">17&#160;</span>Qui præcepit eis, dicens: Ascendite de Jordane. <span class="Versetto" id="JS4_18">18&#160;</span>Cumque ascendissent portantes arcam fœderis Domini, et siccam humum calcare cœpissent, reversæ sunt aquæ in alveum suum, et fluebant sicut ante consueverant. <span class="Versetto" id="JS4_19">19&#160;</span>Populus autem ascendit de Jordane decimo die mensis primi, et castrametati sunt in Galgalis contra orientalem plagam urbis Jericho. <span class="Versetto" id="JS4_20">20&#160;</span>Duodecim quoque lapides, quos de Jordanis alveo sumpserant, posuit Josue in Galgalis, <span class="Versetto" id="JS4_21">21&#160;</span>et dixit ad filios Israël: Quando interrogaverint filii vestri cras patres suos, et dixerint eis: Quid sibi volunt lapides isti? <span class="Versetto" id="JS4_22">22&#160;</span>docebitis eos, atque dicetis: Per arentem alveum transivit Israël Jordanem istum, <span class="Versetto" id="JS4_23">23&#160;</span>siccante Domino Deo vestro aquas ejus in conspectu vestro, donec transiretis, <span class="Versetto" id="JS4_24">24&#160;</span>sicut fecerat prius in mari Rubro, quod siccavit donec transiremus: <span class="Versetto" id="JS4_25">25&#160;</span>ut discant omnes terrarum populi fortissimam Domini manum, ut et vos timeatis Dominum Deum vestrum omni tempore.</p>

  <p class='pT4' id='JS5_0'>5</p>

  <p class='Normale'><span class="Versetto" id="JS5_1">1&#160;</span>Postquam ergo audierunt omnes reges Amorrhæorum, qui habitabant trans Jordanem ad occidentalem plagam, et cuncti reges Chanaan, qui propinqua possidebant magni maris loca, quod siccasset Dominus fluenta Jordanis coram filiis Israël donec transirent, dissolutum est cor eorum, et non remansit in eis spiritus, timentium introitum filiorum Israël. <span class="Versetto" id="JS5_2">2&#160;</span>Eo tempore ait Dominus ad Josue: Fac tibi cultros lapideos, et circumcide secundo filios Israël.<a href='#FN17'>*</a> <span class="Versetto" id="JS5_3">3&#160;</span>Fecit quod jusserat Dominus, et circumcidit filios Israël in colle præputiorum. <span class="Versetto" id="JS5_4">4&#160;</span>Hæc autem causa est secundæ circumcisionis: omnis populus, qui egressus est de Ægypto generis masculini, universi bellatores viri, mortui sunt in deserto per longissimos viæ circuitus, <span class="Versetto" id="JS5_5">5&#160;</span>qui omnes circumcisi erant. Populus autem qui natus est in deserto,<a href='#FN18'>†</a> <span class="Versetto" id="JS5_6">6&#160;</span>per quadraginta annos itineris latissimæ solitudinis incircumcisus fuit: donec consumerentur qui non audierant vocem Domini, et quibus ante juraverat ut non ostenderet eis terram lacte et melle manantem. <span class="Versetto" id="JS5_7">7&#160;</span>Horum filii in locum successerunt patrum, et circumcisi sunt a Josue: quia sicut nati fuerant, in præputio erant, nec eos in via aliquis circumciderat. <span class="Versetto" id="JS5_8">8&#160;</span>Postquam autem omnes circumcisi sunt, manserunt in eodem castrorum loco, donec sanarentur.<a href='#FN19'>‡</a> <span class="Versetto" id="JS5_9">9&#160;</span>Dixitque Dominus ad Josue: Hodie abstuli opprobrium Ægypti a vobis. Vocatumque est nomen loci illius Galgala, usque in præsentem diem. <span class="Versetto" id="JS5_10">10&#160;</span>Manseruntque filii Israël in Galgalis, et fecerunt Phase quartadecima die mensis ad vesperum in campestribus Jericho: <span class="Versetto" id="JS5_11">11&#160;</span>et comederunt de frugibus terræ die altero, azymos panes, et polentam ejusdem anni.<a href='#FN20'>§</a> <span class="Versetto" id="JS5_12">12&#160;</span>Defecitque manna postquam comederunt de frugibus terræ, nec usi sunt ultra cibo illo filii Israël, sed comederunt de frugibus præsentis anni terræ Chanaan. <span class="Versetto" id="JS5_13">13&#160;</span>Cum autem esset Josue in agro urbis Jericho, levavit oculos, et vidit virum stantem contra se, evaginatum tenentem gladium: perrexitque ad eum, et ait: Noster es, an adversariorum? <span class="Versetto" id="JS5_14">14&#160;</span>Qui respondit: Nequaquam: sed sum princeps exercitus Domini, et nunc venio. <span class="Versetto" id="JS5_15">15&#160;</span>Cecidit Josue pronus in terram, et adorans ait: Quid dominus meus loquitur ad servum suum?<a href='#FN21'>**</a> <span class="Versetto" id="JS5_16">16&#160;</span>Solve, inquit, calceamentum tuum de pedibus tuis: locus enim, in quo stas, sanctus est. Fecitque Josue ut sibi fuerat imperatum.</p>

  <p class='pT4' id='JS6_0'>6</p>

  <p class='Normale'><span class="Versetto" id="JS6_1">1&#160;</span>Jericho autem clausa erat atque munita, timore filiorum Israël, et nullus egredi audebat aut ingredi.<a href='#FN22'>*</a> <span class="Versetto" id="JS6_2">2&#160;</span>Dixitque Dominus ad Josue: Ecce dedi in manu tua Jericho, et regem ejus, omnesque fortes viros. <span class="Versetto" id="JS6_3">3&#160;</span>Circuite urbem cuncti bellatores semel per diem: sic facietis sex diebus. <span class="Versetto" id="JS6_4">4&#160;</span>Septimo autem die, sacerdotes tollant septem buccinas, quarum usus est in jubilæo, et præcedant arcam fœderis: septiesque circuibitis civitatem, et sacerdotes clangent buccinis. <span class="Versetto" id="JS6_5">5&#160;</span>Cumque insonuerit vox tubæ longior atque concisior, et in auribus vestris increpuerit, conclamabit omnis populus vociferatione maxima, et muri funditus corruent civitatis, ingredienturque singuli per locum contra quem steterint. <span class="Versetto" id="JS6_6">6&#160;</span>Vocavit ergo Josue filius Nun sacerdotes, et dixit ad eos: Tollite arcam fœderis: et septem alii sacerdotes tollant septem jubilæorum buccinas, et incedant ante arcam Domini. <span class="Versetto" id="JS6_7">7&#160;</span>Ad populum quoque ait: Ite, et circuite civitatem, armati, præcedentes arcam Domini. <span class="Versetto" id="JS6_8">8&#160;</span>Cumque Josue verba finisset, et septem sacerdotes septem buccinis clangerent ante arcam fœderis Domini,<a href='#FN23'>†</a> <span class="Versetto" id="JS6_9">9&#160;</span>omnisque præcederet armatus exercitus, reliquum vulgus arcam sequebatur, ac buccinis omnia concrepabant. <span class="Versetto" id="JS6_10">10&#160;</span>Præceperat autem Josue populo, dicens: Non clamabitis, nec audietur vox vestra, neque ullus sermo ex ore vestro egredietur, donec veniat dies in quo dicam vobis: Clamate, et vociferamini. <span class="Versetto" id="JS6_11">11&#160;</span>Circuivit ergo arca Domini civitatem semel per diem, et reversa in castra mansit ibi. <span class="Versetto" id="JS6_12">12&#160;</span>Igitur Josue de nocte consurgente, tulerunt sacerdotes arcam Domini, <span class="Versetto" id="JS6_13">13&#160;</span>et septem ex eis septem buccinas, quarum in jubilæo usus est: præcedebantque arcam Domini ambulantes atque clangentes: et armatus populus ibat ante eos, vulgus autem reliquum sequebatur arcam, et buccinis personabat. <span class="Versetto" id="JS6_14">14&#160;</span>Circuieruntque civitatem secundo die semel, et reversi sunt in castra. Sic fecerunt sex diebus. <span class="Versetto" id="JS6_15">15&#160;</span>Dies autem septimo, diluculo consurgentes, circuierunt urbem, sicut dispositum erat, septies. <span class="Versetto" id="JS6_16">16&#160;</span>Cumque septimo circuitu clangerent buccinis sacerdotes, dixit Josue ad omnem Israël: Vociferamini: tradidit enim vobis Dominus civitatem. <span class="Versetto" id="JS6_17">17&#160;</span>Sitque civitas hæc anathema, et omnia quæ in ea sunt, Domino: sola Rahab meretrix vivat, cum universis qui cum ea in domo sunt: abscondit enim nuntios quos direximus.<a href='#FN24'>‡</a> <span class="Versetto" id="JS6_18">18&#160;</span>Vos autem cavete ne de his, quæ præcepta sunt, quippiam contingatis, et sitis prævaricationis rei, et omnia castra Israël sub peccato sint atque turbentur. <span class="Versetto" id="JS6_19">19&#160;</span>Quidquid autem auri et argenti fuerit, et vasorum æneorum ac ferri, Domino consecretur, repositum in thesauris ejus. <span class="Versetto" id="JS6_20">20&#160;</span>Igitur omni populo vociferante, et clangentibus tubis, postquam in aures multitudinis vox sonitusque increpuit, muri illico corruerunt: et ascendit unusquisque per locum qui contra se erat: ceperuntque civitatem,<a href='#FN25'>§</a> <span class="Versetto" id="JS6_21">21&#160;</span>et interfecerunt omnia quæ erant in ea, a viro usque ad mulierem, ab infante usque ad senem. Boves quoque et oves et asinos in ore gladii percusserunt. <span class="Versetto" id="JS6_22">22&#160;</span>Duobus autem viris, qui exploratores missi fuerant, dixit Josue: Ingredimini domum mulieris meretricis, et producite eam, et omnia quæ illius sunt, sicut illi juramento firmastis. <span class="Versetto" id="JS6_23">23&#160;</span>Ingressique juvenes eduxerunt Rahab, et parentes ejus, fratres quoque, et cunctam supellectilem ac cognationem illius, et extra castra Israël manere fecerunt.<a href='#FN26'>**</a> <span class="Versetto" id="JS6_24">24&#160;</span>Urbem autem, et omnia quæ erant in ea, succenderunt, absque auro et argento, et vasis æneis, ac ferro, quæ in ærarium Domini consecrarunt. <span class="Versetto" id="JS6_25">25&#160;</span>Rahab vero meretricem, et domum patris ejus, et omnia quæ habebat, fecit Josue vivere, et habitaverunt in medio Israël, usque in præsentem diem: eo quod absconderit nuntios, quos miserat ut explorarent Jericho. In tempore illo, imprecatus est Josue, dicens: <span class="Versetto" id="JS6_26">26&#160;</span>Maledictus vir coram Domino, qui suscitaverit et ædificaverit civitatem Jericho. In primogenito suo fundamenta illius jaciat, et in novissimo liberorum ponat portas ejus. <span class="Versetto" id="JS6_27">27&#160;</span>Fuit ergo Dominus cum Josue, et nomen ejus vulgatum est in omni terra.</p>

  <p class='pT4' id='JS7_0'>7</p>

  <p class='Normale'><span class="Versetto" id="JS7_1">1&#160;</span>Filii autem Israël prævaricati sunt mandatum, et usurpaverunt de anathemate. Nam Achan filius Charmi filii Zabdi filii Zare de tribu Juda tulit aliquid de anathemate: iratusque est Dominus contra filios Israël.<a href='#FN27'>*</a> <span class="Versetto" id="JS7_2">2&#160;</span>Cumque mitteret Josue de Jericho viros contra Hai, quæ est juxta Bethaven, ad orientalem plagam oppidi Bethel, dixit eis: Ascendite, et explorate terram. Qui præcepta complentes exploraverunt Hai. <span class="Versetto" id="JS7_3">3&#160;</span>Et reversi dixerunt ei: Non ascendat omnis populus, sed duo vel tria millia virorum pergant, et deleant civitatem: quare omnis populus frustra vexabitur contra hostes paucissimos? <span class="Versetto" id="JS7_4">4&#160;</span>Ascenderunt ergo tria millia pugnatorum. Qui statim terga vertentes, <span class="Versetto" id="JS7_5">5&#160;</span>percussi sunt a viris urbis Hai, et corruerunt ex eis triginta sex homines: persecutique sunt eos adversarii de porta usque ad Sabarim, et ceciderunt per prona fugientes: pertimuitque cor populi, et instar aquæ liquefactum est. <span class="Versetto" id="JS7_6">6&#160;</span>Josue vero scidit vestimenta sua, et pronus cecidit in terram coram arca Domini usque ad vesperam, tam ipse quam omnes senes Israël: miseruntque pulverem super capita sua, <span class="Versetto" id="JS7_7">7&#160;</span>et dixit Josue: Heu Domine Deus, quid voluisti traducere populum istum Jordanem fluvium, ut traderes nos in manus Amorrhæi, et perderes? utinam ut cœpimus, mansissemus trans Jordanem. <span class="Versetto" id="JS7_8">8&#160;</span>Mi Domine Deus, quid dicam, videns Israëlem hostibus suis terga vertentem? <span class="Versetto" id="JS7_9">9&#160;</span>Audient Chananæi, et omnes habitatores terræ, et pariter conglobati circumdabunt nos, atque delebunt nomen nostrum de terra: et quid facies magno nomini tuo? <span class="Versetto" id="JS7_10">10&#160;</span>Dixitque Dominus ad Josue: Surge: cur jaces pronus in terra? <span class="Versetto" id="JS7_11">11&#160;</span>Peccavit Israël, et prævaricatus est pactum meum: tuleruntque de anathemate, et furati sunt atque mentiti, et absconderunt inter vasa sua. <span class="Versetto" id="JS7_12">12&#160;</span>Nec poterit Israël stare ante hostes suos, eosque fugiet: quia pollutus est anathemate. Non ero ultra vobiscum, donec conteratis eum qui hujus sceleris reus est. <span class="Versetto" id="JS7_13">13&#160;</span>Surge, sanctifica populum, et dic eis: Sanctificamini in crastinum: hæc enim dicit Dominus Deus Israël: Anathema in medio tui est, Israël: non poteris stare coram hostibus tuis, donec deleatur ex te qui hoc contaminatus est scelere. <span class="Versetto" id="JS7_14">14&#160;</span>Accedetisque mane singuli per tribus vestras: et quamcumque tribum sors invenerit, accedet per cognationes suas, et cognatio per domos, domusque per viros. <span class="Versetto" id="JS7_15">15&#160;</span>Et quicumque ille in hoc facinore fuerit deprehensus, comburetur igni cum omni substantia sua: quoniam prævaricatus est pactum Domini, et fecit nefas in Israël. <span class="Versetto" id="JS7_16">16&#160;</span>Surgens itaque Josue mane, applicuit Israël per tribus suas, et inventa est tribus Juda. <span class="Versetto" id="JS7_17">17&#160;</span>Quæ cum juxta familias suas esset oblata, inventa est familia Zare. Illam quoque per domos offerens, reperit Zabdi: <span class="Versetto" id="JS7_18">18&#160;</span>cujus domum in singulos dividens viros, invenit Achan filium Charmi filii Zabdi filii Zare de tribu Juda. <span class="Versetto" id="JS7_19">19&#160;</span>Et ait Josue ad Achan: Fili mi, da gloriam Domino Deo Israël, et confitere, atque indica mihi quid feceris, ne abscondas. <span class="Versetto" id="JS7_20">20&#160;</span>Responditque Achan Josue, et dixit ei: Vere ego peccavi Domino Deo Israël, et sic et sic feci. <span class="Versetto" id="JS7_21">21&#160;</span>Vidi enim inter spolia pallium coccineum valde bonum, et ducentos siclos argenti, regulamque auream quinquaginta siclorum: et concupiscens abstuli, et abscondi in terra contra medium tabernaculi mei, argentumque fossa humo operui.<a href='#FN28'>†</a> <span class="Versetto" id="JS7_22">22&#160;</span>Misit ergo Josue ministros: qui currentes ad tabernaculum illius, repererunt cuncta abscondita in eodem loco, et argentum simul. <span class="Versetto" id="JS7_23">23&#160;</span>Auferentesque de tentorio, tulerunt ea ad Josue, et ad omnes filios Israël, projeceruntque ante Dominum. <span class="Versetto" id="JS7_24">24&#160;</span>Tollens itaque Josue Achan filium Zare, argentumque et pallium, et auream regulam, filios quoque et filias ejus, boves et asinos et oves, ipsumque tabernaculum, et cunctam supellectilem (et omnis Israël cum eo), duxerunt eos ad vallem Achor: <span class="Versetto" id="JS7_25">25&#160;</span>ubi dixit Josue: Quia turbasti nos, exturbet te Dominus in die hac. Lapidavitque eum omnis Israël: et cuncta quæ illius erant, igne consumpta sunt. <span class="Versetto" id="JS7_26">26&#160;</span>Congregaveruntque super eum acervum magnum lapidum, qui permanet usque in præsentem diem. Et aversus est furor Domini ab eis. Vocatumque est nomen loci illius, vallis Achor, usque hodie.</p>

  <p class='pT4' id='JS8_0'>8</p>

  <p class='Normale'><span class="Versetto" id="JS8_1">1&#160;</span>Dixit autem Dominus ad Josue: Ne timeas, neque formides: tolle tecum omnem multitudinem pugnatorum, et consurgens ascende in oppidum Hai. Ecce tradidi in manu tua regem ejus et populum, urbemque et terram.<a href='#FN29'>*</a> <span class="Versetto" id="JS8_2">2&#160;</span>Faciesque urbi Hai, et regi ejus, sicut fecisti Jericho, et regi illius: prædam vero, et omnia animantia diripietis vobis: pone insidias urbi post eam. <span class="Versetto" id="JS8_3">3&#160;</span>Surrexitque Josue, et omnis exercitus bellatorum cum eo, ut ascenderent in Hai: et electa triginta millia virorum fortium misit nocte, <span class="Versetto" id="JS8_4">4&#160;</span>præcepitque eis, dicens: Ponite insidias post civitatem, nec longius recedatis: et eritis omnes parati. <span class="Versetto" id="JS8_5">5&#160;</span>Ego autem, et reliqua multitudo, quæ mecum est, accedemus ex adverso contra urbem. Cumque exierint contra nos, sicut ante fecimus, fugiemus, et terga vertemus, <span class="Versetto" id="JS8_6">6&#160;</span>donec persequentes ab urbe longius protrahantur: putabunt enim nos fugere sicut prius. <span class="Versetto" id="JS8_7">7&#160;</span>Nobis ergo fugientibus, et illis persequentibus, consurgetis de insidiis, et vastabitis civitatem: tradetque eam Dominus Deus vester in manus vestras. <span class="Versetto" id="JS8_8">8&#160;</span>Cumque ceperitis, succendite eam, et sic omnia facietis, ut jussi. <span class="Versetto" id="JS8_9">9&#160;</span>Dimisitque eos, et perrexerunt ad locum insidiarum, sederuntque inter Bethel et Hai, ad occidentalem plagam urbis Hai: Josue autem nocte illa in medio mansit populi, <span class="Versetto" id="JS8_10">10&#160;</span>surgensque diluculo recensuit socios, et ascendit cum senioribus in fronte exercitus, vallatus auxilio pugnatorum. <span class="Versetto" id="JS8_11">11&#160;</span>Cumque venissent et ascendissent ex adverso civitatis, steterunt ad septentrionalem urbis plagam, inter quam et eos erat vallis media. <span class="Versetto" id="JS8_12">12&#160;</span>Quinque autem millia viros elegerat, et posuerat in insidiis inter Bethel et Hai ex occidentali parte ejusdem civitatis: <span class="Versetto" id="JS8_13">13&#160;</span>omnis vero reliquus exercitus ad aquilonem aciem dirigebat, ita ut novissimi illius multitudinis occidentalem plagam urbis attingerent. Abiit ergo Josue nocte illa, et stetit in vallis medio. <span class="Versetto" id="JS8_14">14&#160;</span>Quod cum vidisset rex Hai, festinavit mane, et egressus est cum omni exercitu civitatis, direxitque aciem contra desertum, ignorans quod post tergum laterent insidiæ. <span class="Versetto" id="JS8_15">15&#160;</span>Josue vero et omnis Israël cesserunt loco, simulantes metum, et fugientes per solitudinis viam.<a href='#FN30'>†</a> <span class="Versetto" id="JS8_16">16&#160;</span>At illi vociferantes pariter, et se mutuo cohortantes, persecuti sunt eos. Cumque recessissent a civitate, <span class="Versetto" id="JS8_17">17&#160;</span>et ne unus quidem in urbe Hai et Bethel remansisset qui non persequeretur Israël (sicut eruperant aperta oppida relinquentes), <span class="Versetto" id="JS8_18">18&#160;</span>dixit Dominus ad Josue: Leva clypeum, qui in manu tua est, contra urbem Hai, quoniam tibi tradam eam. <span class="Versetto" id="JS8_19">19&#160;</span>Cumque elevasset clypeum ex adverso civitatis, insidiæ, quæ latebant, surrexerunt confestim: et pergentes ad civitatem, ceperunt, et succenderunt eam. <span class="Versetto" id="JS8_20">20&#160;</span>Viri autem civitatis, qui persequebantur Josue, respicientes et videntes fumum urbis ad cælum usque conscendere, non potuerunt ultra huc illucque diffugere: præsertim cum hi qui simulaverant fugam, et tendebant ad solitudinem, contra persequentes fortissime restitissent. <span class="Versetto" id="JS8_21">21&#160;</span>Vidensque Josue et omnis Israël quod capta esset civitas, et fumus urbis ascenderet, reversus percussit viros Hai. <span class="Versetto" id="JS8_22">22&#160;</span>Siquidem et illi qui ceperant et succenderant civitatem, egressi ex urbe contra suos, medios hostium ferire cœperunt. Cum ergo ex utraque parte adversarii cæderentur, ita ut nullus de tanta multitudine salvaretur, <span class="Versetto" id="JS8_23">23&#160;</span>regem quoque urbis Hai apprehenderunt viventem, et obtulerunt Josue. <span class="Versetto" id="JS8_24">24&#160;</span>Igitur omnibus interfectis, qui Israëlem ad deserta tendentem fuerant persecuti, et in eodem loco gladio corruentibus, reversi filii Israël percusserunt civitatem.<a href='#FN31'>‡</a> <span class="Versetto" id="JS8_25">25&#160;</span>Erant autem qui in eodem die conciderant a viro usque ad mulierem, duodecim millia hominum, omnes urbis Hai. <span class="Versetto" id="JS8_26">26&#160;</span>Josue vero non contraxit manum, quam in sublime porrexerat, tenens clypeum donec interficerentur omnes habitatores Hai. <span class="Versetto" id="JS8_27">27&#160;</span>Jumenta autem et prædam civitatis diviserunt sibi filii Israël, sicut præceperat Dominus Josue. <span class="Versetto" id="JS8_28">28&#160;</span>Qui succendit urbem, et fecit eam tumulum sempiternum: <span class="Versetto" id="JS8_29">29&#160;</span>regem quoque ejus suspendit in patibulo usque ad vesperam et solis occasum. Præcepitque Josue, et deposuerunt cadaver ejus de cruce: projeceruntque in ipso introitu civitatis, congesto super eum magno acervo lapidum, qui permanet usque in præsentem diem.<a href='#FN32'>§</a> <span class="Versetto" id="JS8_30">30&#160;</span>Tunc ædificavit Josue altare Domino Deo Israël in monte Hebal,<a href='#FN33'>**</a> <span class="Versetto" id="JS8_31">31&#160;</span>sicut præceperat Moyses famulus Domini filiis Israël, et scriptum est in volumine legis Moysi: altare vero de lapidibus impolitis, quos ferrum non tetigit: et obtulit super eo holocausta Domino, immolavitque pacificas victimas. <span class="Versetto" id="JS8_32">32&#160;</span>Et scripsit super lapides Deuteronomium legis Moysi, quod ille digesserat coram filiis Israël. <span class="Versetto" id="JS8_33">33&#160;</span>Omnis autem populus, et majores natu, ducesque ac judices, stabant ex utraque parte arcæ, in conspectu sacerdotum qui portabant arcam fœderis Domini, ut advena, ita et indigena. Media pars eorum juxta montem Garizim, et media juxta montem Hebal, sicut præceperat Moyses famulus Domini. Et primum quidem benedixit populo Israël.<a href='#FN34'>††</a> <span class="Versetto" id="JS8_34">34&#160;</span>Post hæc legit omnia verba benedictionis et maledictionis, et cuncta quæ scripta erant in legis volumine. <span class="Versetto" id="JS8_35">35&#160;</span>Nihil ex his quæ Moyses jusserat, reliquit intactum, sed universa replicavit coram omni multitudine Israël, mulieribus ac parvulis, et advenis qui inter eos morabantur.<a href='#FN35'>‡‡</a></p>

  <p class='pT4' id='JS9_0'>9</p>

  <p class='Normale'><span class="Versetto" id="JS9_1">1&#160;</span>Quibus auditis, cuncti reges trans Jordanem, qui versabantur in montanis et campestribus, in maritimis ac littore magni maris, hi quoque qui habitabant juxta Libanum, Hethæus et Amorrhæus, Chananæus, Pherezæus, et Hevæus, et Jebusæus,<a href='#FN36'>*</a> <span class="Versetto" id="JS9_2">2&#160;</span>congregati sunt pariter, ut pugnarent contra Josue et Israël uno animo, eademque sententia. <span class="Versetto" id="JS9_3">3&#160;</span>At hi qui habitabant in Gabaon, audientes cuncta quæ fecerat Josue Jericho, et Hai,<a href='#FN37'>†</a> <span class="Versetto" id="JS9_4">4&#160;</span>et callide cogitantes, tulerunt sibi cibaria, saccos veteres asinis imponentes, et utres vinarios scissos atque consutos, <span class="Versetto" id="JS9_5">5&#160;</span>calceamentaque perantiqua quæ ad indicium vetustatis pittaciis consuta erant, induti veteribus vestimentis: panes quoque, quos portabant ob viaticum, duri erant, et in frustra comminuti: <span class="Versetto" id="JS9_6">6&#160;</span>perrexeruntque ad Josue, qui tunc morabatur in castris Galgalæ, et dixerunt ei, atque simul omni Israëli: De terra longinqua venimus, pacem vobiscum facere cupientes. Responderuntque viri Israël ad eos, atque dixerunt: <span class="Versetto" id="JS9_7">7&#160;</span>Ne forte in terra, quæ nobis sorte debetur, habitetis, et non possimus fœdus inire vobiscum. <span class="Versetto" id="JS9_8">8&#160;</span>At illi ad Josue: Servi, inquiunt, tui sumus. Quibus Josue ait: Quinam estis vos? et unde venistis? <span class="Versetto" id="JS9_9">9&#160;</span>Responderunt: De terra longinqua valde venerunt servi tui in nomine Domini Dei tui. Audivimus enim famam potentiæ ejus, cuncta quæ fecit in Ægypto, <span class="Versetto" id="JS9_10">10&#160;</span>et duobus regibus Amorrhæorum qui fuerunt trans Jordanem, Sehon regi Hesebon, et Og regi Basan, qui erat in Astaroth: <span class="Versetto" id="JS9_11">11&#160;</span>dixeruntque nobis seniores, et omnes habitatores terræ nostræ: Tollite in manibus cibaria ob longissimam viam, et occurrite eis, et dicite: Servi vestri sumus: fœdus inite nobiscum. <span class="Versetto" id="JS9_12">12&#160;</span>En panes quando egressi sumus de domibus nostris, ut veniremus ad vos, calidos sumpsimus; nunc sicci facti sunt, et vetustate nimia comminuti. <span class="Versetto" id="JS9_13">13&#160;</span>Utres vini novos implevimus; nunc rupti sunt et soluti. Vestes et calceamenta quibus induimur, et quæ habemus in pedibus, ob longitudinem longioris viæ trita sunt, et pene consumpta. <span class="Versetto" id="JS9_14">14&#160;</span>Susceperunt igitur de cibariis eorum, et os Domini non interrogaverunt. <span class="Versetto" id="JS9_15">15&#160;</span>Fecitque Josue cum eis pacem, et inito fœdere pollicitus est quod non occiderentur: principes quoque multitudinis juraverunt eis. <span class="Versetto" id="JS9_16">16&#160;</span>Post dies autem tres initi fœderis, audierunt quod in vicino habitarent, et inter eos futuri essent. <span class="Versetto" id="JS9_17">17&#160;</span>Moveruntque castra filii Israël, et venerunt in civitates eorum die tertio, quarum hæc vocabula sunt: Gabaon, et Caphira, et Beroth, et Cariathiarim. <span class="Versetto" id="JS9_18">18&#160;</span>Et non percusserunt eos, eo quod jurassent eis principes multitudinis in nomine Domini Dei Israël. Murmuravit itaque omne vulgus contra principes. <span class="Versetto" id="JS9_19">19&#160;</span>Qui responderunt eis: Juravimus illis in nomine Domini Dei Israël, et idcirco non possumus eos contingere.<a href='#FN38'>‡</a> <span class="Versetto" id="JS9_20">20&#160;</span>Sed hoc faciemus eis: reserventur quidem ut vivant, ne contra nos ira Domini concitetur, si pejeraverimus: <span class="Versetto" id="JS9_21">21&#160;</span>sed sic vivant, ut in usus universæ multitudinis ligna cædant, aquasque comportent. Quibus hæc loquentibus, <span class="Versetto" id="JS9_22">22&#160;</span>vocavit Gabaonitas Josue, et dixit eis: Cur nos decipere fraude voluistis, ut diceretis: Procul valde habitamus a vobis, cum in medio nostri sitis? <span class="Versetto" id="JS9_23">23&#160;</span>itaque sub maledictione eritis, et non deficiet de stirpe vestra ligna cædens, aquasque comportans in domum Dei mei. <span class="Versetto" id="JS9_24">24&#160;</span>Qui responderunt: Nuntiatum est nobis servis tuis, quod promisisset Dominus Deus tuus Moysi servo suo ut traderet vobis omnem terram, et disperderet cunctos habitatores ejus. Timuimus igitur valde, et providimus animabus nostris, vestro terrore compulsi, et hoc consilium inivimus. <span class="Versetto" id="JS9_25">25&#160;</span>Nunc autem in manu tua sumus: quod tibi bonum et rectum videtur, fac nobis. <span class="Versetto" id="JS9_26">26&#160;</span>Fecit ergo Josue ut dixerat, et liberavit eos de manu filiorum Israël, ut non occiderentur. <span class="Versetto" id="JS9_27">27&#160;</span>Decrevitque in illo die eos esse in ministerio cuncti populi, et altaris Domini, cædentes ligna, et aquas comportantes, usque in præsens tempus, in loco quem Dominus elegisset.</p>

  <p class='pT4' id='JS10_0'>10</p>

  <p class='Normale'><span class="Versetto" id="JS10_1">1&#160;</span>Quæ cum audisset Adonisedec rex Jerusalem, quod scilicet cepisset Josue Hai, et subvertisset eam (sicut enim fecerat Jericho et regi ejus, sic fecit Hai et regi illius), et quod transfugissent Gabaonitæ ad Israël, et essent fœderati eorum, <span class="Versetto" id="JS10_2">2&#160;</span>timuit valde. Urbs enim magna erat Gabaon, et una civitatum regalium, et major oppido Hai, omnesque bellatores ejus fortissimi. <span class="Versetto" id="JS10_3">3&#160;</span>Misit ergo Adonisedec rex Jerusalem ad Oham regem Hebron, et ad Pharam regem Jerimoth, ad Japhia quoque regem Lachis, et ad Dabir regem Eglon, dicens: <span class="Versetto" id="JS10_4">4&#160;</span>Ad me ascendite, et ferte præsidium, ut expugnemus Gabaon, quare transfugerit ad Josue, et ad filios Israël.<a href='#FN39'>*</a> <span class="Versetto" id="JS10_5">5&#160;</span>Congregati igitur ascenderunt quinque reges Amorrhæorum: rex Jerusalem, rex Hebron, rex Jerimoth, rex Lachis, rex Eglon, simul cum exercitibus suis: et castrametati sunt circa Gabaon, oppugnantes eam. <span class="Versetto" id="JS10_6">6&#160;</span>Habitatores autem Gabaon urbis obsessæ miserunt ad Josue, qui tunc morabatur in castris apud Galgalam, et dixerunt ei: Ne retrahas manus tuas ab auxilio servorum tuorum: ascende cito, et libera nos, ferque præsidium: convenerunt enim adversum nos omnes reges Amorrhæorum, qui habitant in montanis. <span class="Versetto" id="JS10_7">7&#160;</span>Ascenditque Josue de Galgalis, et omnis exercitus bellatorum cum eo, viri fortissimi.<a href='#FN40'>†</a> <span class="Versetto" id="JS10_8">8&#160;</span>Dixitque Dominus ad Josue: Ne timeas eos: in manus enim tuas tradidi illos: nullus ex eis tibi resistere poterit. <span class="Versetto" id="JS10_9">9&#160;</span>Irruit itaque Josue super eos repente, tota nocte ascendens de Galgalis. <span class="Versetto" id="JS10_10">10&#160;</span>Et conturbavit eos Dominus a facie Israël: contrivitque plaga magna in Gabaon, ac persecutus est eos per viam ascensus Bethoron, et percussit usque Azeca et Maceda. <span class="Versetto" id="JS10_11">11&#160;</span>Cumque fugerent filios Israël, et essent in descensu Bethoron, Dominus misit super eos lapides magnos de cælo usque ad Azeca: et mortui sunt multo plures lapidibus grandinis, quam quos gladio percusserant filii Israël. <span class="Versetto" id="JS10_12">12&#160;</span>Tunc locutus est Josue Domino, in die qua tradidit Amorrhæum in conspectu filiorum Israël, dixitque coram eis: [Sol, contra Gabaon ne movearis, et luna contra vallem Ajalon. <span class="Versetto" id="JS10_13">13&#160;</span>Steteruntque sol et luna, donec ulcisceretur se gens de inimicis suis.] Nonne scriptum est hoc in libro justorum? Stetit itaque sol in medio cæli, et non festinavit occumbere spatio unius diei. <span class="Versetto" id="JS10_14">14&#160;</span>Non fuit antea nec postea tam longa dies, obediente Domino voci hominis, et pugnante pro Israël. <span class="Versetto" id="JS10_15">15&#160;</span>Reversusque est Josue cum omni Israël in castra Galgalæ. <span class="Versetto" id="JS10_16">16&#160;</span>Fugerant enim quinque reges et se absconderant in spelunca urbis Maceda. <span class="Versetto" id="JS10_17">17&#160;</span>Nuntiatumque est Josue quod inventi essent quinque reges latentes in spelunca urbis Maceda. <span class="Versetto" id="JS10_18">18&#160;</span>Qui præcepit sociis, et ait: Volvite saxa ingentia ad os speluncæ, et ponite viros industrios, qui clausos custodiant: <span class="Versetto" id="JS10_19">19&#160;</span>vos autem nolite stare, sed persequimini hostes, et extremos quosque fugientium cædite: nec dimittatis eos urbium suarum intrare præsidia, quos tradidit Dominus Deus in manus vestras.<a href='#FN41'>‡</a> <span class="Versetto" id="JS10_20">20&#160;</span>Cæsis ergo adversariis plaga magna, et usque ad internecionem pene consumptis, hi qui Israël effugere potuerunt, ingressi sunt civitates munitas. <span class="Versetto" id="JS10_21">21&#160;</span>Reversusque est omnis exercitus ad Josue in Maceda, ubi tunc erant castra, sani et integro numero: nullusque contra filios Israël mutire ausus est. <span class="Versetto" id="JS10_22">22&#160;</span>Præcepitque Josue, dicens: Aperite os speluncæ, et producite ad me quinque reges, qui in ea latitant. <span class="Versetto" id="JS10_23">23&#160;</span>Feceruntque ministri ut sibi fuerat imperatum: et eduxerunt ad eum quinque reges de spelunca, regem Jerusalem, regem Hebron, regem Jerimoth, regem Lachis, regem Eglon. <span class="Versetto" id="JS10_24">24&#160;</span>Cumque educti essent ad eum, vocavit omnes viros Israël, et ait ad principes exercitus qui secum erant: Ite, et ponite pedes super colla regum istorum. Qui cum perrexissent, et subjectorum colla pedibus calcarent, <span class="Versetto" id="JS10_25">25&#160;</span>rursum ait ad eos: Nolite timere, nec paveatis: confortamini, et estote robusti: sic enim faciet Dominus cunctis hostibus vestris, adversum quos dimicatis. <span class="Versetto" id="JS10_26">26&#160;</span>Percussitque Josue, et interfecit eos, atque suspendit super quinque stipites: fueruntque suspensi usque ad vesperum. <span class="Versetto" id="JS10_27">27&#160;</span>Cumque occumberet sol, præcepit sociis ut deponerent eos de patibulis. Qui depositos projecerunt in speluncam in qua latuerant, et posuerunt super os ejus saxa ingentia, quæ permanent usque in præsens. <span class="Versetto" id="JS10_28">28&#160;</span>Eodem quoque die, Macedam cepit Josue, et percussit eam in ore gladii, regemque illius interfecit, et omnes habitatores ejus: non dimisit in ea saltem parvas reliquias. Fecitque regi Maceda sicut fecerat regi Jericho. <span class="Versetto" id="JS10_29">29&#160;</span>Transivit autem cum omni Israël de Maceda in Lebna, et pugnabat contra eam: <span class="Versetto" id="JS10_30">30&#160;</span>quam tradidit Dominus cum rege suo in manus Israël: percusseruntque urbem in ore gladii, et omnes habitatores ejus: non dimiserunt in ea ullas reliquias. Feceruntque regi Lebna sicut fecerant regi Jericho. <span class="Versetto" id="JS10_31">31&#160;</span>De Lebna transivit in Lachis cum omni Israël: et exercitu per gyrum disposito, oppugnabat eam. <span class="Versetto" id="JS10_32">32&#160;</span>Tradiditque Dominus Lachis in manus Israël, et cepit eam die altero, atque percussit in ore gladii, omnemque animam quæ fuerat in ea, sicut fecerat Lebna. <span class="Versetto" id="JS10_33">33&#160;</span>Eo tempore ascendit Horam rex Gazer, ut auxiliaretur Lachis: quem percussit Josue cum omni populo ejus usque ad internecionem. <span class="Versetto" id="JS10_34">34&#160;</span>Transivitque de Lachis in Eglon, et circumdedit, <span class="Versetto" id="JS10_35">35&#160;</span>atque expugnavit eam eadem die: percussitque in ore gladii omnes animas quæ erant in ea, juxta omnia quæ fecerat Lachis. <span class="Versetto" id="JS10_36">36&#160;</span>Ascendit quoque cum omni Israël de Eglon in Hebron, et pugnavit contra eam: <span class="Versetto" id="JS10_37">37&#160;</span>cepit eam, et percussit in ore gladii, regem quoque ejus, et omnia oppida regionis illius, universasque animas quæ in ea fuerant commoratæ: non reliquit in ea ullas reliquias: sicut fecerat Eglon, sic fecit et Hebron, cuncta quæ in ea reperit consumens gladio. <span class="Versetto" id="JS10_38">38&#160;</span>Inde reversus in Dabir, <span class="Versetto" id="JS10_39">39&#160;</span>cepit eam atque vastavit: regem quoque ejus atque omnia per circuitum oppida percussit in ore gladii: non dimisit in ea ullas reliquias: sicut fecerat Hebron et Lebna et regibus earum, sic fecit Dabir et regi illius. <span class="Versetto" id="JS10_40">40&#160;</span>Percussit itaque Josue omnem terram montanam et meridianam atque campestrem, et Asedoth, cum regibus suis: non dimisit in ea ullas reliquias, sed omne quod spirare poterat interfecit, sicut præceperat ei Dominus Deus Israël, <span class="Versetto" id="JS10_41">41&#160;</span>a Cadesbarne usque Gazam. Omnem terram Gosen usque Gabaon, <span class="Versetto" id="JS10_42">42&#160;</span>universosque reges, et regiones eorum uno impetu cepit atque vastavit: Dominus enim Deus Israël pugnavit pro eo. <span class="Versetto" id="JS10_43">43&#160;</span>Reversusque est cum omni Israël ad locum castrorum in Galgala.</p>

  <p class='pT4' id='JS11_0'>11</p>

  <p class='Normale'><span class="Versetto" id="JS11_1">1&#160;</span>Quæ cum audisset Jabin rex Asor, misit ad Jobab regem Madon, et ad regem Semeron, atque ad regem Achsaph:<a href='#FN42'>*</a> <span class="Versetto" id="JS11_2">2&#160;</span>ad reges quoque aquilonis, qui habitabant in montanis et in planitie contra meridiem Ceneroth, in campestribus quoque et in regionibus Dor juxta mare: <span class="Versetto" id="JS11_3">3&#160;</span>Chananæum quoque ab oriente et occidente, et Amorrhæum atque Hethæum ac Pherezæum et Jebusæum in montanis: Hevæum quoque qui habitabat ad radices Hermon in terra Maspha. <span class="Versetto" id="JS11_4">4&#160;</span>Egressique sunt omnes cum turmis suis, populus multus nimis sicut arena quæ est in littore maris, equi quoque et currus immensæ multitudinis. <span class="Versetto" id="JS11_5">5&#160;</span>Conveneruntque omnes reges isti in unum ad aquas Merom, ut pugnarent contra Israël. <span class="Versetto" id="JS11_6">6&#160;</span>Dixitque Dominus ad Josue: Ne timeas eos: cras enim hac eadem hora ego tradam omnes istos vulnerandos in conspectu Israël: equos eorum subnervabis, et currus igne combures. <span class="Versetto" id="JS11_7">7&#160;</span>Venitque Josue, et omnis exercitus cum eo, adversus illos ad aquas Merom subito, et irruerunt super eos, <span class="Versetto" id="JS11_8">8&#160;</span>tradiditque illos Dominus in manus Israël. Qui percusserunt eos, et persecuti sunt usque ad Sidonem magnam, et aquas Maserephoth, campumque Masphe, qui est ad orientalem illius partem. Ita percussit omnes, ut nullas dimitteret ex eis reliquias: <span class="Versetto" id="JS11_9">9&#160;</span>fecitque sicut præceperat ei Dominus: equos eorum subnervavit, currusque combussit igni. <span class="Versetto" id="JS11_10">10&#160;</span>Reversusque statim cepit Asor, et regem ejus percussit gladio. Asor enim antiquitus inter omnia regna hæc principatum tenebat. <span class="Versetto" id="JS11_11">11&#160;</span>Percussitque omnes animas quæ ibidem morabantur: non dimisit in ea ullas reliquias, sed usque ad internecionem universa vastavit, ipsamque urbem peremit incendio.<a href='#FN43'>†</a> <span class="Versetto" id="JS11_12">12&#160;</span>Et omnes per circuitum civitates, regesque earum, cepit, percussit atque delevit, sicut præceperat ei Moyses famulus Domini.<a href='#FN44'>‡</a> <span class="Versetto" id="JS11_13">13&#160;</span>Absque urbibus, quæ erant in collibus et in tumulis sitæ, ceteras succendit Israël: unam tantum Asor munitissimam flamma consumpsit. <span class="Versetto" id="JS11_14">14&#160;</span>Omnemque prædam istarum urbium ac jumenta diviserunt sibi filii Israël, cunctis hominibus interfectis. <span class="Versetto" id="JS11_15">15&#160;</span>Sicut præceperat Dominus Moysi servo suo, ita præcepit Moyses Josue, et ille universa complevit: non præteriit de universis mandatis, nec unum quidem verbum quod jusserat Dominus Moysi.<a href='#FN45'>§</a> <span class="Versetto" id="JS11_16">16&#160;</span>Cepit itaque Josue omnem terram montanam et meridianam, terramque Gosen, et planitiem, et occidentalem plagam, montemque Israël, et campestria ejus, <span class="Versetto" id="JS11_17">17&#160;</span>et partem montis, quæ ascendit Seir usque Baalgad, per planitiem Libani subter montem Hermon: omnes reges eorum cepit, percussit, et occidit. <span class="Versetto" id="JS11_18">18&#160;</span>Multo tempore pugnavit Josue contra reges istos. <span class="Versetto" id="JS11_19">19&#160;</span>Non fuit civitas quæ se traderet filiis Israël, præter Hevæum, qui habitabat in Gabaon: omnes enim bellando cepit.<a href='#FN46'>**</a> <span class="Versetto" id="JS11_20">20&#160;</span>Domini enim sententia fuerat, ut indurarentur corda eorum, et pugnarent contra Israël, et caderent, et non mererentur ullam clementiam, ac perirent, sicut præceperat Dominus Moysi. <span class="Versetto" id="JS11_21">21&#160;</span>In illo tempore venit Josue, et interfecit Enacim de montanis, Hebron, et Dabir, et Anab, et de omni monte Juda et Israël, urbesque eorum delevit. <span class="Versetto" id="JS11_22">22&#160;</span>Non reliquit ullum de stirpe Enacim, in terra filiorum Israël: absque civitatibus Gaza, et Geth, et Azoto, in quibus solis relicti sunt. <span class="Versetto" id="JS11_23">23&#160;</span>Cepit ergo Josue omnem terram, sicut locutus est Dominus ad Moysen, et tradidit eam in possessionem filiis Israël secundum partes et tribus suas: quievitque terra a præliis.<a href='#FN47'>††</a></p>

  <p class='pT4' id='JS12_0'>12</p>

  <p class='Normale'><span class="Versetto" id="JS12_1">1&#160;</span>Hi sunt reges, quos percusserunt filii Israël, et possederunt terram eorum trans Jordanem ad solis ortum, a torrente Arnon usque ad montem Hermon, et omnem orientalem plagam, quæ respicit solitudinem.<a href='#FN48'>*</a> <span class="Versetto" id="JS12_2">2&#160;</span>Sehon rex Amorrhæorum, qui habitavit in Hesebon, dominatus est ab Aroër, quæ sita est super ripam torrentis Arnon, et mediæ partis in valle, dimidiæque Galaad, usque ad torrentem Jaboc, qui est terminus filiorum Ammon. <span class="Versetto" id="JS12_3">3&#160;</span>Et a solitudine usque ad mare Ceneroth contra orientem, et usque ad mare deserti, quod est mare salsissimum, ad orientalem plagam per viam quæ ducit Bethsimoth: et ab australi parte, quæ subjacet Asedoth, Phasga. <span class="Versetto" id="JS12_4">4&#160;</span>Terminus Og regis Basan, de reliquiis Raphaim, qui habitavit in Astaroth, et in Edrai, et dominatus est in monte Hermon, et in Salecha, atque in universa Basan, usque ad terminos <span class="Versetto" id="JS12_5">5&#160;</span>Gessuri, et Machati, et dimidiæ partis Galaad: terminos Sehon regis Hesebon. <span class="Versetto" id="JS12_6">6&#160;</span>Moyses famulus Domini et filii Israël percusserunt eos, tradiditque terram eorum Moyses in possessionem Rubenitis, et Gaditis, et dimidiæ tribui Manasse. <span class="Versetto" id="JS12_7">7&#160;</span>Hi sunt reges terræ, quos percussit Josue et filii Israël trans Jordanem ad occidentalem plagam, a Baalgad in campo Libani, usque ad montem cujus pars ascendit in Seir: tradiditque eam Josue in possessionem tribubus Israël, singulis partes suas, <span class="Versetto" id="JS12_8">8&#160;</span>tam in montanis quam in planis atque campestribus. In Asedoth, et in solitudine, ac in meridie, Hethæus fuit et Amorrhæus, Chananæus, et Pherezæus, Hevæus et Jebusæus. <span class="Versetto" id="JS12_9">9&#160;</span>Rex Jericho unus: rex Hai, quæ est ex latere Bethel, unus: <span class="Versetto" id="JS12_10">10&#160;</span>rex Jerusalem unus, rex Hebron unus, <span class="Versetto" id="JS12_11">11&#160;</span>rex Jerimoth unus, rex Lachis unus, <span class="Versetto" id="JS12_12">12&#160;</span>rex Eglon unus, rex Gazer unus, <span class="Versetto" id="JS12_13">13&#160;</span>rex Dabir unus, rex Gader unus, <span class="Versetto" id="JS12_14">14&#160;</span>rex Herma unus, rex Hered unus, <span class="Versetto" id="JS12_15">15&#160;</span>rex Lebna unus, rex Odullam unus, <span class="Versetto" id="JS12_16">16&#160;</span>rex Maceda unus, rex Bethel unus, <span class="Versetto" id="JS12_17">17&#160;</span>rex Taphua unus, rex Opher unus, <span class="Versetto" id="JS12_18">18&#160;</span>rex Aphec unus, rex Saron unus, <span class="Versetto" id="JS12_19">19&#160;</span>rex Madon unus, rex Asor unus, <span class="Versetto" id="JS12_20">20&#160;</span>rex Semeron unus, rex Achsaph unus, <span class="Versetto" id="JS12_21">21&#160;</span>rex Thenac unus, rex Mageddo unus, <span class="Versetto" id="JS12_22">22&#160;</span>rex Cades unus, rex Jachanan Carmeli unus, <span class="Versetto" id="JS12_23">23&#160;</span>rex Dor et provinciæ Dor unus, rex gentium Galgal unus, <span class="Versetto" id="JS12_24">24&#160;</span>rex Thersa unus: omnes reges triginta unus.</p>

  <p class='pT4' id='JS13_0'>13</p>

  <p class='Normale'><span class="Versetto" id="JS13_1">1&#160;</span>Josue senex provectæque ætatis erat, et dixit Dominus ad eum: Senuisti, et longævus es, terraque latissima derelicta est, quæ necdum sorte divisa est:<a href='#FN49'>*</a> <span class="Versetto" id="JS13_2">2&#160;</span>omnis videlicet Galilæa, Philisthiim, et universa Gessuri. <span class="Versetto" id="JS13_3">3&#160;</span>A fluvio turbido, qui irrigat Ægyptum, usque ad terminos Accaron contra aquilonem: terra Chanaan, quæ in quinque regulos Philisthiim dividitur, Gazæos, et Azotios, Ascalonitas, Gethæos, et Accaronitas. <span class="Versetto" id="JS13_4">4&#160;</span>Ad meridiem vero sunt Hevæi, omnis terra Chanaan, et Maara Sidoniorum, usque Apheca et terminos Amorrhæi, <span class="Versetto" id="JS13_5">5&#160;</span>ejusque confinia. Libani quoque regio contra orientem, a Baalgad sub monte Hermon, donec ingrediaris Emath; <span class="Versetto" id="JS13_6">6&#160;</span>omnium qui habitant in monte a Libano usque ad aquas Maserephoth, universique Sidonii. Ego sum qui delebo eos a facie filiorum Israël. Veniat ergo in partem hæreditatis Israël, sicut præcepi tibi.<a href='#FN50'>†</a> <span class="Versetto" id="JS13_7">7&#160;</span>Et nunc divide terram in possessionem novem tribubus, et dimidiæ tribui Manasse,<a href='#FN51'>‡</a> <span class="Versetto" id="JS13_8">8&#160;</span>cum qua Ruben et Gad possederunt terram, quam tradidit eis Moyses famulus Domini trans fluenta Jordanis, ad orientalem plagam. <span class="Versetto" id="JS13_9">9&#160;</span>Ab Aroër, quæ sita est in ripa torrentis Arnon, et in vallis medio, universaque campestria Medaba, usque Dibon, <span class="Versetto" id="JS13_10">10&#160;</span>et cunctas civitates Sehon regis Amorrhæi, qui regnavit in Hesebon, usque ad terminos filiorum Ammon, <span class="Versetto" id="JS13_11">11&#160;</span>et Galaad, ac terminum Gessuri et Machati, et omnem montem Hermon, et universam Basan, usque ad Salecha, <span class="Versetto" id="JS13_12">12&#160;</span>omne regnum Og in Basan, qui regnavit in Astaroth et Edrai, ipse fuit de reliquiis Raphaim: percussitque eos Moyses, atque delevit. <span class="Versetto" id="JS13_13">13&#160;</span>Nolueruntque disperdere filii Israël Gessuri et Machati: et habitaverunt in medio Israël usque in præsentem diem. <span class="Versetto" id="JS13_14">14&#160;</span>Tribui autem Levi non dedit possessionem: sed sacrificia et victimæ Domini Dei Israël, ipsa est ejus hæreditas, sicut locutus est illi. <span class="Versetto" id="JS13_15">15&#160;</span>Dedit ergo Moyses possessionem tribui filiorum Ruben juxta cognationes suas.<a href='#FN52'>§</a> <span class="Versetto" id="JS13_16">16&#160;</span>Fuitque terminus eorum ab Aroër, quæ sita est in ripa torrentis Arnon, et in valle ejusdem torrentis media: universam planitiem, quæ ducit Medaba, <span class="Versetto" id="JS13_17">17&#160;</span>et Hesebon, cunctosque viculos earum, qui sunt in campestribus: Dibon quoque et Bamothbaal, et oppidum Baalmaon, <span class="Versetto" id="JS13_18">18&#160;</span>et Jassa, et Cedimoth, et Mephaath, <span class="Versetto" id="JS13_19">19&#160;</span>et Cariathaim, et Sabama, et Sarathasar in monte convallis. <span class="Versetto" id="JS13_20">20&#160;</span>Bethphogor et Asedoth, Phasga et Bethiesimoth, <span class="Versetto" id="JS13_21">21&#160;</span>et omnes urbes campestres, universaque regna Sehon regis Amorrhæi, qui regnavit in Hesebon, quem percussit Moyses cum principibus Madian: Hevæum, et Recem, et Sur, et Hur, et Rebe duces Sehon habitatores terræ. <span class="Versetto" id="JS13_22">22&#160;</span>Et Balaam filium Beor ariolum occiderunt filii Israël gladio cum ceteris interfectis. <span class="Versetto" id="JS13_23">23&#160;</span>Factusque est terminus filiorum Ruben Jordanis fluvius. Hæc est possessio Rubenitarum per cognationes suas urbium et viculorum. <span class="Versetto" id="JS13_24">24&#160;</span>Deditque Moyses tribui Gad et filiis ejus per cognationes suas possessionem, cujus hæc divisio est. <span class="Versetto" id="JS13_25">25&#160;</span>Terminus Jaser, et omnes civitates Galaad, et dimidiam partem terræ filiorum Ammon, usque ad Aroër, quæ est contra Rabba, <span class="Versetto" id="JS13_26">26&#160;</span>et ab Hesebon usque Ramoth, Masphe et Betonim: et a Manaim usque ad terminos Dabir. <span class="Versetto" id="JS13_27">27&#160;</span>In valle quoque Betharan, et Bethnemra, et Socoth, et Saphon reliquam partem regni Sehon regis Hesebon: hujus quoque finis, Jordanis est, usque ad extremam partem maris Cenereth trans Jordanem ad orientalem plagam. <span class="Versetto" id="JS13_28">28&#160;</span>Hæc est possessio filiorum Gad per familias suas, civitates et villæ earum. <span class="Versetto" id="JS13_29">29&#160;</span>Dedit et dimidiæ tribui Manasse, filiisque ejus juxta cognationes suas, possessionem, <span class="Versetto" id="JS13_30">30&#160;</span>cujus hoc principium est: a Manaim universam Basan, et cuncta regna Og regis Basan, omnesque vicos Jair, qui sunt in Basan, sexaginta oppida: <span class="Versetto" id="JS13_31">31&#160;</span>et dimidiam partem Galaad, et Astaroth, et Edrai, urbes regni Og in Basan: filiis Machir, filii Manasse, dimidiæ parti filiorum Machir juxta cognationes suas. <span class="Versetto" id="JS13_32">32&#160;</span>Hanc possessionem divisit Moyses in campestribus Moab trans Jordanem contra Jericho ad orientalem plagam.<a href='#FN53'>**</a> <span class="Versetto" id="JS13_33">33&#160;</span>Tribui autem Levi non dedit possessionem: quoniam Dominus Deus Israël ipse est possessio ejus, ut locutus est illi.</p>

  <p class='pT4' id='JS14_0'>14</p>

  <p class='Normale'><span class="Versetto" id="JS14_1">1&#160;</span>Hoc est quod possederunt filii Israël in terra Chanaan, quam dederunt eis Eleazar sacerdos, et Josue filius Nun, et principes familiarum per tribus Israël: <span class="Versetto" id="JS14_2">2&#160;</span>sorte omnia dividentes, sicut præceperat Dominus in manu Moysi, novem tribubus, et dimidiæ tribui.<a href='#FN54'>*</a> <span class="Versetto" id="JS14_3">3&#160;</span>Duabus enim tribubus, et dimidiæ, dederat Moyses trans Jordanem possessionem: absque Levitis, qui nihil terræ acceperunt inter fratres suos:<a href='#FN55'>†</a> <span class="Versetto" id="JS14_4">4&#160;</span>sed in eorum successerunt locum filii Joseph in duas divisi tribus, Manasse et Ephraim: nec acceperunt Levitæ aliam in terra partem, nisi urbes ad habitandum, et suburbana earum ad alenda jumenta et pecora sua.<a href='#FN56'>‡</a> <span class="Versetto" id="JS14_5">5&#160;</span>Sicut præceperat Dominus Moysi, ita fecerunt filii Israël, et diviserunt terram. <span class="Versetto" id="JS14_6">6&#160;</span>Accesserunt itaque filii Juda ad Josue in Galgala, locutusque est ad eum Caleb filius Jephone Cenezæus: Nosti quid locutus sit Dominus ad Moysen hominem Dei de me et te in Cadesbarne.<a href='#FN57'>§</a> <span class="Versetto" id="JS14_7">7&#160;</span>Quadraginta annorum eram quando misit me Moyses famulus Domini de Cadesbarne, ut considerarem terram, nuntiavique ei quod mihi verum videbatur. <span class="Versetto" id="JS14_8">8&#160;</span>Fratres autem mei, qui ascenderant mecum, dissolverunt cor populi: et nihilominus ego secutus sum Dominum Deum meum. <span class="Versetto" id="JS14_9">9&#160;</span>Juravitque Moyses in die illo, dicens: Terra, quam calcavit pes tuus, erit possessio tua, et filiorum tuorum in æternum: quia secutus es Dominum Deum meum. <span class="Versetto" id="JS14_10">10&#160;</span>Concessit ergo Dominus vitam mihi, sicut pollicitus est, usque in præsentem diem. Quadraginta et quinque anni sunt, ex quo locutus est Dominus verbum istud ad Moysen, quando ambulabat Israël per solitudinem: hodie octoginta quinque annorum sum, <span class="Versetto" id="JS14_11">11&#160;</span>sic valens ut eo valebam tempore quando ad explorandum missus sum: illius in me temporis fortitudo usque hodie perseverat, tam ad bellandum quam ad gradiendum.<a href='#FN58'>**</a> <span class="Versetto" id="JS14_12">12&#160;</span>Da ergo mihi montem istum, quem pollicitus est Dominus, te quoque audiente, in quo Enacim sunt, et urbes magnæ atque munitæ: si forte sit Dominus mecum, et potuero delere eos, sicut promisit mihi.<a href='#FN59'>††</a> <span class="Versetto" id="JS14_13">13&#160;</span>Benedixitque ei Josue, et tradidit ei Hebron in possessionem: <span class="Versetto" id="JS14_14">14&#160;</span>atque ex eo fuit Hebron Caleb filio Jephone Cenezæo usque in præsentem diem, quia secutus est Dominum Deum Israël. <span class="Versetto" id="JS14_15">15&#160;</span>Nomen Hebron ante vocabatur Cariath Arbe: Adam maximus ibi inter Enacim situs est: et terra cessavit a præliis.<a href='#FN60'>‡‡</a></p>

  <p class='pT4' id='JS15_0'>15</p>

  <p class='Normale'><span class="Versetto" id="JS15_1">1&#160;</span>Igitur sors filiorum Judæ per cognationes suas ista fuit: a termino Edom, desertum Sin, contra meridiem, et usque ad extremam partem australis plagæ.<a href='#FN61'>*</a> <span class="Versetto" id="JS15_2">2&#160;</span>Initium ejus a summitate maris salsissimi, et a lingua ejus, quæ respicit meridiem. <span class="Versetto" id="JS15_3">3&#160;</span>Egrediturque contra ascensum Scorpionis, et pertransit in Sina: ascenditque in Cadesbarne, et pervenit in Esron, ascendens ad Addar, et circuiens Carcaa, <span class="Versetto" id="JS15_4">4&#160;</span>atque inde pertransiens in Asemona, et perveniens ad torrentem Ægypti: eruntque termini ejus mare magnum. Hic erit finis meridianæ plagæ. <span class="Versetto" id="JS15_5">5&#160;</span>Ab oriente vero erit initium, mare salsissimum usque ad extrema Jordanis: et ea quæ respiciunt ad aquilonem, a lingua maris usque ad eumdem Jordanis fluvium. <span class="Versetto" id="JS15_6">6&#160;</span>Ascenditque terminus in Beth Hagla, et transit ab aquilone in Beth Araba, ascendens ad lapidem Boën filii Ruben: <span class="Versetto" id="JS15_7">7&#160;</span>et tendens usque ad terminos Debera de valle Achor, contra aquilonem respiciens Galgala, quæ est ex adverso ascensionis Adommim, ab australi parte torrentis: transitque aquas, quæ vocantur fons solis: et erunt exitus ejus ad fontem Rogel. <span class="Versetto" id="JS15_8">8&#160;</span>Ascenditque per convallem filii Ennom ex latere Jebusæi ad meridiem, hæc est Jerusalem: et inde se erigens ad verticem montis, qui est contra Geennom ad occidentem in summitate vallis Raphaim contra aquilonem: <span class="Versetto" id="JS15_9">9&#160;</span>pertransitque a vertice montis usque ad fontem aquæ Nephtoa: et pervenit usque ad vicos montis Ephron: inclinaturque in Baala, quæ est Cariathiarim, id est, urbs silvarum. <span class="Versetto" id="JS15_10">10&#160;</span>Et circuit de Baala contra occidentem, usque ad montem Seir: transitque juxta latus montis Jarim ad aquilonem in Cheslon: et descendit in Bethsames, transitque in Thamna. <span class="Versetto" id="JS15_11">11&#160;</span>Et pervenit contra aquilonem partis Accaron ex latere: inclinaturque Sechrona, et transit montem Baala: pervenitque in Jebneel, et magni maris contra occidentem fine concluditur. <span class="Versetto" id="JS15_12">12&#160;</span>Hi sunt termini filiorum Juda per circuitum in cognationibus suis. <span class="Versetto" id="JS15_13">13&#160;</span>Caleb vero filio Jephone dedit partem in medio filiorum Juda, sicut præceperat ei Dominus: Cariath Arbe patris Enac, ipsa est Hebron.<a href='#FN62'>†</a> <span class="Versetto" id="JS15_14">14&#160;</span>Delevitque ex ea Caleb tres filios Enac, Sesai et Ahiman et Tholmai de stirpe Enac. <span class="Versetto" id="JS15_15">15&#160;</span>Atque inde conscendens venit ad habitatores Dabir, quæ prius vocabatur Cariath Sepher, id est, civitas litterarum. <span class="Versetto" id="JS15_16">16&#160;</span>Dixitque Caleb: Qui percusserit Cariath Sepher, et ceperit eam, dabo ei Axam filiam meam uxorem. <span class="Versetto" id="JS15_17">17&#160;</span>Cepitque eam Othoniel filius Cenez frater Caleb junior: deditque ei Axam filiam suam uxorem. <span class="Versetto" id="JS15_18">18&#160;</span>Quæ, cum pergerent simul, suasa est a viro suo ut peteret a patre suo agrum. Suspiravitque ut sedebat in asino: cui Caleb: Quid habes? inquit.<a href='#FN63'>‡</a> <span class="Versetto" id="JS15_19">19&#160;</span>At illa respondit: Da mihi benedictionem: terram australem et arentem dedisti mihi; junge et irriguam. Dedit itaque ei Caleb irriguum superius et inferius. <span class="Versetto" id="JS15_20">20&#160;</span>Hæc est possessio tribus filiorum Juda per cognationes suas. <span class="Versetto" id="JS15_21">21&#160;</span>Erantque civitates ab extremis partibus filiorum Juda juxta terminos Edom a meridie: Cabseel et Eder et Jagur, <span class="Versetto" id="JS15_22">22&#160;</span>et Cyna et Dimona et Adada, <span class="Versetto" id="JS15_23">23&#160;</span>et Cades et Asor et Jethnam, <span class="Versetto" id="JS15_24">24&#160;</span>Ziph et Telem et Baloth, <span class="Versetto" id="JS15_25">25&#160;</span>Asor nova et Carioth, Hesron, hæc est Asor; <span class="Versetto" id="JS15_26">26&#160;</span>Amam, Sama, et Molada, <span class="Versetto" id="JS15_27">27&#160;</span>et Asergadda et Hassemon et Bethphelet, <span class="Versetto" id="JS15_28">28&#160;</span>et Hasersual et Bersabee et Baziothia, <span class="Versetto" id="JS15_29">29&#160;</span>et Baala et Jim et Esem, <span class="Versetto" id="JS15_30">30&#160;</span>et Eltholad et Cesil et Harma, <span class="Versetto" id="JS15_31">31&#160;</span>et Siceleg et Medemena et Sensenna, <span class="Versetto" id="JS15_32">32&#160;</span>Lebaoth et Selim et Aën et Remon. Omnes civitates viginti novem, et villæ earum. <span class="Versetto" id="JS15_33">33&#160;</span>In campestribus vero: Estaol et Sarea et Asena, <span class="Versetto" id="JS15_34">34&#160;</span>et Zanoë et Ængannim et Taphua et Enaim, <span class="Versetto" id="JS15_35">35&#160;</span>et Jerimoth et Adullam, Socho et Azeca, <span class="Versetto" id="JS15_36">36&#160;</span>et Saraim et Adithaim et Gedera et Gederothaim: urbes quatuordecim, et villæ earum. <span class="Versetto" id="JS15_37">37&#160;</span>Sanan et Hadassa et Magdalgad, <span class="Versetto" id="JS15_38">38&#160;</span>Delean et Masepha et Jecthel, <span class="Versetto" id="JS15_39">39&#160;</span>Lachis et Bascath et Eglon, <span class="Versetto" id="JS15_40">40&#160;</span>Chebbon et Leheman et Cethlis, <span class="Versetto" id="JS15_41">41&#160;</span>et Gideroth et Bethdagon et Naama et Maceda: civitates sedecim, et villæ earum. <span class="Versetto" id="JS15_42">42&#160;</span>Labana et Ether et Asan, <span class="Versetto" id="JS15_43">43&#160;</span>Jephtha et Esna et Nesib, <span class="Versetto" id="JS15_44">44&#160;</span>et Ceila et Achzib et Maresa: civitates novem, et villæ earum. <span class="Versetto" id="JS15_45">45&#160;</span>Accaron cum vicis et villulis suis. <span class="Versetto" id="JS15_46">46&#160;</span>Ab Accaron usque ad mare: omnia quæ vergunt ad Azotum et viculos ejus. <span class="Versetto" id="JS15_47">47&#160;</span>Azotus cum vicis et villulis suis. Gaza cum vicis et villulis suis, usque ad torrentem Ægypti, et mare magnum terminus ejus. <span class="Versetto" id="JS15_48">48&#160;</span>Et in monte: Samir et Jether et Socoth <span class="Versetto" id="JS15_49">49&#160;</span>et Danna et Cariathsenna, hæc est Dabir: <span class="Versetto" id="JS15_50">50&#160;</span>Anab et Istemo et Anim, <span class="Versetto" id="JS15_51">51&#160;</span>Gosen et Olon et Gilo: civitates undecim et villæ earum. <span class="Versetto" id="JS15_52">52&#160;</span>Arab et Ruma et Esaan, <span class="Versetto" id="JS15_53">53&#160;</span>et Janum et Beththaphua et Apheca, <span class="Versetto" id="JS15_54">54&#160;</span>Athmatha, et Cariath Arbe, hæc est Hebron, et Sior: civitates novem, et villæ earum. <span class="Versetto" id="JS15_55">55&#160;</span>Maon et Carmel et Ziph et Jota, <span class="Versetto" id="JS15_56">56&#160;</span>Jezraël et Jucadam et Zanoë, <span class="Versetto" id="JS15_57">57&#160;</span>Accain, Gabaa et Thamna: civitates decem et villæ earum. <span class="Versetto" id="JS15_58">58&#160;</span>Halhul, et Besur, et Gedor, <span class="Versetto" id="JS15_59">59&#160;</span>Mareth, et Bethanoth, et Eltecon: civitates sex et villæ earum. <span class="Versetto" id="JS15_60">60&#160;</span>Cariathbaal, hæc est Cariathiarim urbs silvarum, et Arebba: civitates duæ, et villæ earum. <span class="Versetto" id="JS15_61">61&#160;</span>In deserto Betharaba, Meddin, et Sachacha, <span class="Versetto" id="JS15_62">62&#160;</span>et Nebsan, et civitas salis, et Engaddi: civitates sex, et villæ earum. <span class="Versetto" id="JS15_63">63&#160;</span>Jebusæum autem habitatorem Jerusalem non potuerunt filii Juda delere: habitavitque Jebusæus cum filiis Juda in Jerusalem usque in præsentem diem.<a href='#FN64'>§</a></p>

  <p class='pT4' id='JS16_0'>16</p>

  <p class='Normale'><span class="Versetto" id="JS16_1">1&#160;</span>Cecidit quoque sors filiorum Joseph ab Jordane contra Jericho et aquas ejus ab oriente: solitudo quæ ascendit de Jericho ad montem Bethel:<a href='#FN65'>*</a> <span class="Versetto" id="JS16_2">2&#160;</span>et egreditur de Bethel Luza: transitque terminum Archi, Ataroth: <span class="Versetto" id="JS16_3">3&#160;</span>et descendit ad occidentem juxta terminum Jephleti, usque ad terminos Beth-horon inferioris, et Gazer: finiunturque regiones ejus mari magno: <span class="Versetto" id="JS16_4">4&#160;</span>possederuntque filii Joseph, Manasses et Ephraim. <span class="Versetto" id="JS16_5">5&#160;</span>Et factus est terminus filiorum Ephraim per cognationes suas: et possessio eorum contra orientem Ataroth Addar usque Beth-horon superiorem. <span class="Versetto" id="JS16_6">6&#160;</span>Egrediunturque confinia in mare: Machmethath vero aquilonem respicit, et circuit terminos contra orientem in Thanathselo: et pertransit ab oriente Janoë. <span class="Versetto" id="JS16_7">7&#160;</span>Descenditque de Janoë in Ataroth et Naaratha: et pervenit in Jericho, egrediturque ad Jordanem. <span class="Versetto" id="JS16_8">8&#160;</span>De Taphua pertransit contra mare in vallem arundineti, suntque egressus ejus in mare salsissimum. Hæc est possessio tribus filiorum Ephraim per familias suas. <span class="Versetto" id="JS16_9">9&#160;</span>Urbesque separatæ sunt filiis Ephraim in medio possessionis filiorum Manasse, et villæ earum. <span class="Versetto" id="JS16_10">10&#160;</span>Et non interfecerunt filii Ephraim Chananæum, qui habitabat in Gazer: habitavitque Chananæus in medio Ephraim usque in diem hanc tributarius.<a href='#FN66'>†</a></p>

  <p class='pT4' id='JS17_0'>17</p>

  <p class='Normale'><span class="Versetto" id="JS17_1">1&#160;</span>Cecidit autem sors tribui Manasse (ipse enim est primogenitus Joseph): Machir primogenito Manasse patri Galaad, qui fuit vir pugnator, habuitque possessionem Galaad et Basan: <span class="Versetto" id="JS17_2">2&#160;</span>et reliquis filiorum Manasse juxta familias suas, filiis Abiezer, et filiis Helec, et filiis Esriel, et filiis Sechem, et filiis Hepher, et filiis Semida. Isti sunt filii Manasse filii Joseph, mares, per cognationes suas. <span class="Versetto" id="JS17_3">3&#160;</span>Salphaad vero filio Hepher filii Galaad filii Machir filii Manasse non erant filii, sed solæ filiæ: quarum ista sunt nomina: Maala et Noa et Hegla et Melcha et Thersa. <span class="Versetto" id="JS17_4">4&#160;</span>Veneruntque in conspectu Eleazari sacerdotis, et Josue filii Nun, et principum, dicentes: Dominus præcepit per manum Moysi, ut daretur nobis possessio in medio fratrum nostrorum. Deditque eis juxta imperium Domini possessionem in medio fratrum patris earum. <span class="Versetto" id="JS17_5">5&#160;</span>Et ceciderunt funiculi Manasse, decem, absque terra Galaad et Basan trans Jordanem. <span class="Versetto" id="JS17_6">6&#160;</span>Filiæ enim Manasse possederunt hæreditatem in medio filiorum ejus. Terra autem Galaad cecidit in sortem filiorum Manasse qui reliqui erant. <span class="Versetto" id="JS17_7">7&#160;</span>Fuitque terminus Manasse ab Aser, Machmethath quæ respicit Sichem: et egreditur ad dexteram juxta habitatores fontis Taphuæ. <span class="Versetto" id="JS17_8">8&#160;</span>Etenim in sorte Manasse ceciderat terra Taphuæ, quæ est juxta terminos Manasse filiorum Ephraim. <span class="Versetto" id="JS17_9">9&#160;</span>Descenditque terminus vallis arundineti in meridiem torrentis civitatum Ephraim, quæ in medio sunt urbium Manasse: terminus Manasse ab aquilone torrentis, et exitus ejus pergit ad mare: <span class="Versetto" id="JS17_10">10&#160;</span>ita ut possessio Ephraim sit ab austro, et ab aquilone Manasse, et utramque claudat mare, et conjungantur sibi in tribu Aser ab aquilone, et in tribu Issachar ab oriente. <span class="Versetto" id="JS17_11">11&#160;</span>Fuitque hæreditas Manasse in Issachar et in Aser, Bethsan et viculi ejus, et Jeblaam cum viculis suis, et habitatores Dor cum oppidis suis, habitatores quoque Endor cum viculis suis: similiterque habitatores Thenac cum viculis suis, et habitatores Mageddo cum viculis suis, et tertia pars urbis Nopheth. <span class="Versetto" id="JS17_12">12&#160;</span>Nec potuerunt filii Manasse has civitates subvertere, sed cœpit Chananæus habitare in terra sua.<a href='#FN67'>*</a> <span class="Versetto" id="JS17_13">13&#160;</span>Postquam autem convaluerunt filii Israël, subjecerunt Chananæos, et fecerunt sibi tributarios, nec interfecerunt eos. <span class="Versetto" id="JS17_14">14&#160;</span>Locutique sunt filii Joseph ad Josue, et dixerunt: Quare dedisti mihi possessionem sortis et funiculi unius, cum sim tantæ multitudinis, et benedixerit mihi Dominus?<a href='#FN68'>†</a> <span class="Versetto" id="JS17_15">15&#160;</span>Ad quos Josue ait: Si populus multus es, ascende in silvam, et succide tibi spatia in terra Pherezæi et Raphaim: quia angusta est tibi possessio montis Ephraim. <span class="Versetto" id="JS17_16">16&#160;</span>Cui responderunt filii Joseph: Non poterimus ad montana conscendere, cum ferreis curribus utantur Chananæi, qui habitant in terra campestri, in qua sitæ sunt Bethsan cum viculis suis, et Jezraël mediam possidens vallem. <span class="Versetto" id="JS17_17">17&#160;</span>Dixitque Josue ad domum Joseph, Ephraim et Manasse: Populus multus es, et magnæ fortitudinis: non habebis sortem unam, <span class="Versetto" id="JS17_18">18&#160;</span>sed transibis ad montem, et succides tibi, atque purgabis ad habitandum spatia: et poteris ultra procedere cum subverteris Chananæum, quem dicis ferreos habere currus, et esse fortissimum.</p>

  <p class='pT4' id='JS18_0'>18</p>

  <p class='Normale'><span class="Versetto" id="JS18_1">1&#160;</span>Congregatique sunt omnes filii Israël in Silo, ibique fixerunt tabernaculum testimonii, et fuit eis terra subjecta. <span class="Versetto" id="JS18_2">2&#160;</span>Remanserant autem filiorum Israël septem tribus, quæ necdum acceperant possessiones suas. <span class="Versetto" id="JS18_3">3&#160;</span>Ad quos Josue ait: Usquequo marcetis ignavia, et non intratis ad possidendam terram, quam Dominus Deus patrum vestrorum dedit vobis? <span class="Versetto" id="JS18_4">4&#160;</span>Eligite de singulis tribubus ternos viros, ut mittam eos, et pergant atque circumeant terram, et describant eam juxta numerum uniuscujusque multitudinis: referantque ad me quod descripserint. <span class="Versetto" id="JS18_5">5&#160;</span>Dividite vobis terram in septem partes: Judas sit in terminis suis ab australi plaga, et domus Joseph ab aquilone. <span class="Versetto" id="JS18_6">6&#160;</span>Mediam inter hos terram in septem partes describite: et huc venietis ad me, ut coram Domino Deo vestro mittam vobis hic sortem:<a href='#FN69'>*</a> <span class="Versetto" id="JS18_7">7&#160;</span>quia non est inter vos pars Levitarum, sed sacerdotium Domini est eorum hæreditas. Gad autem et Ruben, et dimidia tribus Manasse, jam acceperant possessiones suas trans Jordanem ad orientalem plagam, quas dedit eis Moyses famulus Domini. <span class="Versetto" id="JS18_8">8&#160;</span>Cumque surrexissent viri, ut pergerent ad describendam terram, præcepit eis Josue, dicens: Circuite terram, et describite eam, ac revertimini ad me: ut hic coram Domino, in Silo, mittam vobis sortem. <span class="Versetto" id="JS18_9">9&#160;</span>Itaque perrexerunt: et lustrantes eam, in septem partes diviserunt, scribentes in volumine. Reversique sunt ad Josue in castra Silo. <span class="Versetto" id="JS18_10">10&#160;</span>Qui misit sortes coram Domino in Silo, divisitque terram filiis Israël in septem partes. <span class="Versetto" id="JS18_11">11&#160;</span>Et ascendit sors prima filiorum Benjamin per familias suas, ut possiderent terram inter filios Juda et filios Joseph. <span class="Versetto" id="JS18_12">12&#160;</span>Fuitque terminus eorum contra aquilonem a Jordane: pergens juxta latus Jericho septentrionalis plagæ, et inde contra occidentem ad montana conscendens et perveniens ad solitudinem Bethaven, <span class="Versetto" id="JS18_13">13&#160;</span>atque pertransiens juxta Luzam ad meridiem, ipsa est Bethel: descenditque in Ataroth Addar, in montem qui est ad meridiem Beth-horon inferioris: <span class="Versetto" id="JS18_14">14&#160;</span>et inclinatur circuiens contra mare ad meridiem montis qui respicit Beth-horon contra Africum: suntque exitus ejus in Cariath-baal, quæ vocatur et Cariathiarim, urbem filiorum Juda. Hæc est plaga contra mare, ad occidentem. <span class="Versetto" id="JS18_15">15&#160;</span>A meridie autem ex parte Cariathiarim egreditur terminus contra mare, et pervenit usque ad fontem aquarum Nephtoa. <span class="Versetto" id="JS18_16">16&#160;</span>Descenditque in partem montis, qui respicit vallem filiorum Ennom: et est contra septentrionalem plagam in extrema parte vallis Raphaim. Descenditque in Geennom (id est, vallem Ennom) juxta latus Jebusæi ad austrum: et pervenit ad fontem Rogel, <span class="Versetto" id="JS18_17">17&#160;</span>transiens ad aquilonem, et egrediens ad Ensemes, id est, fontem solis: <span class="Versetto" id="JS18_18">18&#160;</span>et pertransit usque ad tumulos, qui sunt e regione ascensus Adommim: descenditque ad Abenboën, id est, lapidem Boën filii Ruben: et pertransit ex latere aquilonis ad campestria: descenditque in planitiem, <span class="Versetto" id="JS18_19">19&#160;</span>et prætergreditur contra aquilonem Beth Hagla: suntque exitus ejus contra linguam maris salsissimi ab aquilone in fine Jordanis ad australem plagam: <span class="Versetto" id="JS18_20">20&#160;</span>qui est terminus illius ab oriente. Hæc est possessio filiorum Benjamin per terminos suos in circuitu, et familias suas. <span class="Versetto" id="JS18_21">21&#160;</span>Fueruntque civitates ejus, Jericho et Beth Hagla et vallis Casis, <span class="Versetto" id="JS18_22">22&#160;</span>Beth Araba et Samaraim et Bethel <span class="Versetto" id="JS18_23">23&#160;</span>et Avim et Aphara et Ophera, <span class="Versetto" id="JS18_24">24&#160;</span>villa Emona et Ophni et Gabee: civitates duodecim, et villæ earum. <span class="Versetto" id="JS18_25">25&#160;</span>Gabaon et Rama et Beroth, <span class="Versetto" id="JS18_26">26&#160;</span>et Mesphe et Caphara, et Amosa <span class="Versetto" id="JS18_27">27&#160;</span>et Recem, Jarephel et Tharela, <span class="Versetto" id="JS18_28">28&#160;</span>et Sela, Eleph, et Jebus, quæ est Jerusalem, Gabaath et Cariath: civitates quatuordecim, et villæ earum. Hæc est possessio filiorum Benjamin juxta familias suas.</p>

  <p class='pT4' id='JS19_0'>19</p>

  <p class='Normale'><span class="Versetto" id="JS19_1">1&#160;</span>Et egressa est sors secunda filiorum Simeon per cognationes suas: fuitque hæreditas<a href='#FN70'>*</a> <span class="Versetto" id="JS19_2">2&#160;</span>eorum in medio possessionis filiorum Juda: Bersabee et Sabee et Molada <span class="Versetto" id="JS19_3">3&#160;</span>et Hasersual, Bala et Asem <span class="Versetto" id="JS19_4">4&#160;</span>et Eltholad, Bethul et Harma <span class="Versetto" id="JS19_5">5&#160;</span>et Siceleg et Bethmarchaboth et Hasersusa <span class="Versetto" id="JS19_6">6&#160;</span>et Bethlebaoth et Sarohen: civitates tredecim, et villæ earum. <span class="Versetto" id="JS19_7">7&#160;</span>Ain et Remmon et Athar et Asan: civitates quatuor, et villæ earum: <span class="Versetto" id="JS19_8">8&#160;</span>omnes viculi per circuitum urbium istarum usque ad Baalath Beer Ramath contra australem plagam. Hæc est hæreditas filiorum Simeon juxta cognationes suas, <span class="Versetto" id="JS19_9">9&#160;</span>in possessione et funiculo filiorum Juda: quia major erat, et idcirco filii Simeon possederunt in medio hæreditatis eorum. <span class="Versetto" id="JS19_10">10&#160;</span>Ceciditque sors tertia filiorum Zabulon per cognationes suas: factus est terminus possessionis eorum usque Sarid. <span class="Versetto" id="JS19_11">11&#160;</span>Ascenditque de mari et Merala, et pervenit in Debbaseth, usque ad torrentem qui est contra Jeconam. <span class="Versetto" id="JS19_12">12&#160;</span>Et revertitur de Sared contra orientem in fines Ceseleththabor: et egreditur ad Dabereth, ascenditque contra Japhie. <span class="Versetto" id="JS19_13">13&#160;</span>Et inde pertransit usque ad orientalem plagam Gethepher et Thacasin: et egreditur in Remmon, Amthar et Noa. <span class="Versetto" id="JS19_14">14&#160;</span>Et circuit ad aquilonem Hanathon: suntque egressus ejus vallis Jephthaël, <span class="Versetto" id="JS19_15">15&#160;</span>et Cateth et Naalol et Semeron et Jerala et Bethlehem: civitates duodecim, et villæ earum. <span class="Versetto" id="JS19_16">16&#160;</span>Hæc est hæreditas tribus filiorum Zabulon per cognationes suas, urbes et viculi earum. <span class="Versetto" id="JS19_17">17&#160;</span>Issachar egressa est sors quarta per cognationes suas: <span class="Versetto" id="JS19_18">18&#160;</span>fuitque ejus hæreditas Jezraël et Casaloth et Sunem <span class="Versetto" id="JS19_19">19&#160;</span>et Hapharaim et Seon, et Anaharath <span class="Versetto" id="JS19_20">20&#160;</span>et Rabboth et Cesion, Abes, <span class="Versetto" id="JS19_21">21&#160;</span>et Rameth, et Engannim, et Enhadda et Bethpheses. <span class="Versetto" id="JS19_22">22&#160;</span>Et pervenit terminus ejus usque Thabor et Sehesima et Bethsames, eruntque exitus ejus Jordanis: civitates sedecim, et villæ earum. <span class="Versetto" id="JS19_23">23&#160;</span>Hæc est possessio filiorum Issachar per cognationes suas, urbes et viculi earum. <span class="Versetto" id="JS19_24">24&#160;</span>Ceciditque sors quinta tribui filiorum Aser per cognationes suas: <span class="Versetto" id="JS19_25">25&#160;</span>fuitque terminus eorum Halcath et Chali et Beten et Axaph <span class="Versetto" id="JS19_26">26&#160;</span>et Elmelech et Amaad et Messal: et pervenit usque ad Carmelum maris et Sihor et Labanath, <span class="Versetto" id="JS19_27">27&#160;</span>ac revertitur contra orientem Bethdagon: et pertransit usque Zabulon et vallem Jephthaël contra aquilonem in Bethemec et Nehiel. Egrediturque ad lævam Cabul, <span class="Versetto" id="JS19_28">28&#160;</span>et Abran et Rohob et Hamon et Cana, usque ad Sidonem magnam. <span class="Versetto" id="JS19_29">29&#160;</span>Revertiturque in Horma usque ad civitatem munitissimam Tyrum, et usque Hosa: eruntque exitus ejus in mare de funiculo Achziba: <span class="Versetto" id="JS19_30">30&#160;</span>et Amma et Aphec et Rohob: civitates viginti duæ, et villæ earum. <span class="Versetto" id="JS19_31">31&#160;</span>Hæc est possessio filiorum Aser per cognationes suas, urbesque et viculi earum. <span class="Versetto" id="JS19_32">32&#160;</span>Filiorum Nephthali sexta sors cecidit per familias suas: <span class="Versetto" id="JS19_33">33&#160;</span>et cœpit terminus de Heleph et Elon in Saananim, et Adami, quæ est Neceb, et Jebnaël usque Lecum: et egressus eorum usque ad Jordanem: <span class="Versetto" id="JS19_34">34&#160;</span>revertiturque terminus contra occidentem in Azanotthabor, atque inde egreditur in Hucuca, et pertransit in Zabulon contra meridiem, et in Aser contra occidentem, et in Juda ad Jordanem contra ortum solis: <span class="Versetto" id="JS19_35">35&#160;</span>civitates munitissimæ, Assedim, Ser, et Emath, et Reccath et Cenereth, <span class="Versetto" id="JS19_36">36&#160;</span>et Edema et Arama, Asor <span class="Versetto" id="JS19_37">37&#160;</span>et Cedes et Edrai, Enhasor, <span class="Versetto" id="JS19_38">38&#160;</span>et Jeron et Magdalel, Horem et Bethanath et Bethsames: civitates decem et novem, et villæ earum. <span class="Versetto" id="JS19_39">39&#160;</span>Hæc est possessio tribus filiorum Nephthali per cognationes suas, urbes et viculi earum. <span class="Versetto" id="JS19_40">40&#160;</span>Tribui filiorum Dan per familias suas egressa est sors septima: <span class="Versetto" id="JS19_41">41&#160;</span>et fuit terminus possessionis ejus Sara et Esthaol, et Hirsemes, id est, civitas solis. <span class="Versetto" id="JS19_42">42&#160;</span>Selebin et Ajalon et Jethela, <span class="Versetto" id="JS19_43">43&#160;</span>Elon et Themna et Acron, <span class="Versetto" id="JS19_44">44&#160;</span>Elthece, Gebbethon et Balaath, <span class="Versetto" id="JS19_45">45&#160;</span>et Jud et Bane et Barach et Gethremmon: <span class="Versetto" id="JS19_46">46&#160;</span>et Mejarcon et Arecon, cum termino qui respicit Joppen, <span class="Versetto" id="JS19_47">47&#160;</span>et ipso fine concluditur. Ascenderuntque filii Dan, et pugnaverunt contra Lesem, ceperuntque eam: et percusserunt eam in ore gladii, et possederunt, et habitaverunt in ea, vocantes nomen ejus Lesem Dan, ex nomine Dan patris sui. <span class="Versetto" id="JS19_48">48&#160;</span>Hæc est possessio tribus filiorum Dan, per cognationes suas, urbes et viculi earum. <span class="Versetto" id="JS19_49">49&#160;</span>Cumque complesset sorte dividere terram singulis per tribus suas, dederunt filii Israël possessionem Josue filio Nun in medio sui,<a href='#FN71'>†</a> <span class="Versetto" id="JS19_50">50&#160;</span>juxta præceptum Domini, urbem quam postulavit Thamnath Saraa in monte Ephraim: et ædificavit civitatem, habitavitque in ea. <span class="Versetto" id="JS19_51">51&#160;</span>Hæ sunt possessiones, quas sorte diviserunt Eleazar sacerdos, et Josue filius Nun, et principes familiarum ac tribuum filiorum Israël in Silo, coram Domino ad ostium tabernaculi testimonii: partitique sunt terram.</p>

  <p class='pT4' id='JS20_0'>20</p>

  <p class='Normale'><span class="Versetto" id="JS20_1">1&#160;</span>Et locutus est Dominus ad Josue, dicens: Loquere filiis Israël, et dic eis: <span class="Versetto" id="JS20_2">2&#160;</span>Separate urbes fugitivorum, de quibus locutus sum ad vos per manum Moysi:<a href='#FN72'>*</a> <span class="Versetto" id="JS20_3">3&#160;</span>ut confugiat ad eas quicumque animam percusserit nescius, et possit evadere iram proximi, qui ultor est sanguinis: <span class="Versetto" id="JS20_4">4&#160;</span>cum ad unam harum confugerit civitatum, stabit ante portam civitatis, et loquetur senioribus urbis illius ea quæ se comprobent innocentem: sicque suscipient eum, et dabunt ei locum ad habitandum. <span class="Versetto" id="JS20_5">5&#160;</span>Cumque ultor sanguinis eum fuerit persecutus, non tradent in manus ejus: quia ignorans percussit proximum ejus, nec ante biduum triduumve ejus probatur inimicus. <span class="Versetto" id="JS20_6">6&#160;</span>Et habitabit in civitate illa, donec stet ante judicium, causam reddens facti sui, et moriatur sacerdos magnus, qui fuerit in illo tempore: tunc revertetur homicida, et ingredietur civitatem et domum suam de qua fugerat. <span class="Versetto" id="JS20_7">7&#160;</span>Decreveruntque Cedes in Galilæa montis Nephthali, et Sichem in monte Ephraim, et Cariatharbe, ipsa est Hebron in monte Juda. <span class="Versetto" id="JS20_8">8&#160;</span>Et trans Jordanem contra orientalem plagam Jericho, statuerunt Bosor, quæ sita est in campestri solitudine de tribu Ruben, et Ramoth in Galaad de tribu Gad, et Gaulon in Basan de tribu Manasse. <span class="Versetto" id="JS20_9">9&#160;</span>Hæ civitates constitutæ sunt cunctis filiis Israël, et advenis qui habitabant inter eos, ut fugeret ad eas qui animam nescius percussisset, et non moreretur in manu proximi, effusum sanguinem vindicare cupientis, donec staret ante populum expositurus causam suam.</p>

  <p class='pT4' id='JS21_0'>21</p>

  <p class='Normale'><span class="Versetto" id="JS21_1">1&#160;</span>Accesseruntque principes familiarum Levi ad Eleazarum sacerdotem, et Josue filium Nun, et ad duces cognationum per singulas tribus filiorum Israël:<a href='#FN73'>*</a> <span class="Versetto" id="JS21_2">2&#160;</span>locutique sunt ad eos in Silo terræ Chanaan, atque dixerunt: Dominus præcepit per manum Moysi, ut darentur nobis urbes ad habitandum, et suburbana earum ad alenda jumenta. <span class="Versetto" id="JS21_3">3&#160;</span>Dederuntque filii Israël de possessionibus suis juxta imperium Domini, civitates et suburbana earum. <span class="Versetto" id="JS21_4">4&#160;</span>Egressaque est sors in familiam Caath filiorum Aaron sacerdotis, de tribubus Juda, et Simeon, et Benjamin, civitates tredecim: <span class="Versetto" id="JS21_5">5&#160;</span>et reliquis filiorum Caath, id est Levitis, qui superfuerant, de tribubus Ephraim, et Dan, et dimidia tribu Manasse, civitates decem. <span class="Versetto" id="JS21_6">6&#160;</span>Porro filii Gerson egressa est sors, ut acciperent de tribubus Issachar et Aser et Nephthali, dimidiaque tribu Manasse in Basan, civitates numero tredecim. <span class="Versetto" id="JS21_7">7&#160;</span>Et filiis Merari per cognationes suas de tribubus Ruben et Gad et Zabulon urbes duodecim. <span class="Versetto" id="JS21_8">8&#160;</span>Dederuntque filii Israël Levitis civitates et suburbana earum, sicut præcepit Dominus per manum Moysi, singulis sorte tribuentes. <span class="Versetto" id="JS21_9">9&#160;</span>De tribubus filiorum Juda et Simeon dedit Josue civitates, quarum ista sunt nomina, <span class="Versetto" id="JS21_10">10&#160;</span>filiis Aaron per familias Caath Levitici generis (prima enim sors illis egressa est), <span class="Versetto" id="JS21_11">11&#160;</span>Cariatharbe patris Enac, quæ vocatur Hebron, in monte Juda, et suburbana ejus per circuitum. <span class="Versetto" id="JS21_12">12&#160;</span>Agros vero et villas ejus dederat Caleb filio Jephone ad possidendum. <span class="Versetto" id="JS21_13">13&#160;</span>Dedit ergo filiis Aaron sacerdotis Hebron confugii civitatem, ac suburbana ejus: et Lobnam cum suburbanis suis: <span class="Versetto" id="JS21_14">14&#160;</span>et Jether, et Esthemo, <span class="Versetto" id="JS21_15">15&#160;</span>et Holon, et Dabir, <span class="Versetto" id="JS21_16">16&#160;</span>et Ain, et Jeta, et Bethsames, cum suburbanis suis: civitates novem de tribubus, ut dictum est, duabus. <span class="Versetto" id="JS21_17">17&#160;</span>De tribu autem filiorum Benjamin, Gabaon, et Gabæ, <span class="Versetto" id="JS21_18">18&#160;</span>et Anathoth et Almon, cum suburbanis suis: civitates quatuor. <span class="Versetto" id="JS21_19">19&#160;</span>Omnes simul civitates filiorum Aaron sacerdotis, tredecim, cum suburbanis suis. <span class="Versetto" id="JS21_20">20&#160;</span>Reliquis vero per familias filiorum Caath Levitici generis, hæc est data possessio. <span class="Versetto" id="JS21_21">21&#160;</span>De tribu Ephraim urbes confugii, Sichem cum suburbanis suis in monte Ephraim, et Gazer <span class="Versetto" id="JS21_22">22&#160;</span>et Cibsaim et Beth-horon, cum suburbanis suis, civitates quatuor. <span class="Versetto" id="JS21_23">23&#160;</span>De tribu quoque Dan, Eltheco et Gabathon, <span class="Versetto" id="JS21_24">24&#160;</span>et Ajalon et Gethremmon, cum suburbanis suis, civitates quatuor. <span class="Versetto" id="JS21_25">25&#160;</span>Porro de dimidia tribu Manasse, Thanach et Gethremmon, cum suburbanis suis, civitates duæ. <span class="Versetto" id="JS21_26">26&#160;</span>Omnes civitates decem, et suburbana earum, datæ sunt filiis Caath inferioris gradus. <span class="Versetto" id="JS21_27">27&#160;</span>Filiis quoque Gerson Levitici generis dedit de dimidia tribu Manasse confugii civitates, Gaulon in Basan, et Bosram, cum suburbanis suis, civitates duas. <span class="Versetto" id="JS21_28">28&#160;</span>Porro de tribu Issachar, Cesion, et Dabereth, <span class="Versetto" id="JS21_29">29&#160;</span>et Jaramoth, et Engannim, cum suburbanis suis, civitates quatuor. <span class="Versetto" id="JS21_30">30&#160;</span>De tribu autem Aser, Masal et Abdon, <span class="Versetto" id="JS21_31">31&#160;</span>et Helcath, et Rohob, cum suburbanis suis, civitates quatuor. <span class="Versetto" id="JS21_32">32&#160;</span>De tribu quoque Nephthali civitates confugii, Cedes in Galilæa, et Hammoth Dor, et Carthan, cum suburbanis suis, civitates tres. <span class="Versetto" id="JS21_33">33&#160;</span>Omnes urbes familiarum Gerson, tredecim, cum suburbanis suis. <span class="Versetto" id="JS21_34">34&#160;</span>Filiis autem Merari Levitis inferioris gradus per familias suas data est de tribu Zabulon, Jecnam, et Cartha <span class="Versetto" id="JS21_35">35&#160;</span>et Damna et Naalol, civitates quatuor cum suburbanis suis. <span class="Versetto" id="JS21_36">36&#160;</span>De tribu Ruben ultra Jordanem contra Jericho civitates refugii, Bosor in solitudine, Misor et Jaser et Jethson et Mephaath, civitates quatuor cum suburbanis suis. <span class="Versetto" id="JS21_37">37&#160;</span>De tribu Gad civitates confugii, Ramoth in Galaad, et Manaim et Hesebon et Jazer, civitates quatuor cum suburbanis suis. <span class="Versetto" id="JS21_38">38&#160;</span>Omnes urbes filiorum Merari per familias et cognationes suas, duodecim. <span class="Versetto" id="JS21_39">39&#160;</span>Itaque civitates universæ Levitarum in medio possessionis filiorum Israël fuerunt quadraginta octo<a href='#FN74'>†</a> <span class="Versetto" id="JS21_40">40&#160;</span>cum suburbanis suis, singulæ per familias distributæ. <span class="Versetto" id="JS21_41">41&#160;</span>Deditque Dominus Deus Israëli omnem terram, quam traditurum se patribus eorum juraverat: et possederunt illam, atque habitaverunt in ea.<a href='#FN75'>‡</a> <span class="Versetto" id="JS21_42">42&#160;</span>Dataque est ab eo pax in omnes per circuitum nationes: nullusque eis hostium resistere ausus est, sed cuncti in eorum ditionem redacti sunt.<a href='#FN76'>§</a> <span class="Versetto" id="JS21_43">43&#160;</span>Ne unum quidem verbum, quod illis præstiturum se esse promiserat, irritum fuit, sed rebus expleta sunt omnia.</p>

  <p class='pT4' id='JS22_0'>22</p>

  <p class='Normale'><span class="Versetto" id="JS22_1">1&#160;</span>Eodem tempore vocavit Josue Rubenitas, et Gaditas, et dimidiam tribum Manasse,<a href='#FN77'>*</a> <span class="Versetto" id="JS22_2">2&#160;</span>dixitque ad eos: Fecistis omnia quæ præcepit vobis Moyses famulus Domini: mihi quoque in omnibus obedistis, <span class="Versetto" id="JS22_3">3&#160;</span>nec reliquistis fratres vestros longo tempore, usque in præsentem diem, custodientes imperium Domini Dei vestri. <span class="Versetto" id="JS22_4">4&#160;</span>Quia igitur dedit Dominus Deus vester fratribus vestris quietem et pacem, sicut pollicitus est: revertimini, et ite in tabernacula vestra, et in terram possessionis, quam tradidit vobis Moyses famulus Domini trans Jordanem: <span class="Versetto" id="JS22_5">5&#160;</span>ita dumtaxat ut custodiatis attente, et opere compleatis mandatum et legem quam præcepit vobis Moyses famulus Domini, ut diligatis Dominum Deum vestrum, et ambuletis in omnibus viis ejus, et observetis mandata illius, adhæreatisque ei, ac serviatis in omni corde, et in omni anima vestra. <span class="Versetto" id="JS22_6">6&#160;</span>Benedixitque eis Josue, et dimisit eos. Qui reversi sunt in tabernacula sua. <span class="Versetto" id="JS22_7">7&#160;</span>Dimidiæ autem tribui Manasse possessionem Moyses dederat in Basan: et idcirco mediæ, quæ superfuit, dedit Josue sortem inter ceteros fratres suos trans Jordanem ad occidentalem plagam. Cumque dimitteret eos in tabernacula sua, et benedixisset eis, <span class="Versetto" id="JS22_8">8&#160;</span>dixit ad eos: In multa substantia atque divitiis revertimini ad sedes vestras, cum argento et auro, ære ac ferro, et veste multiplici: dividite prædam hostium cum fratribus vestris. <span class="Versetto" id="JS22_9">9&#160;</span>Reversique sunt, et abierunt filii Ruben, et filii Gad, et dimidia tribus Manasse, a filiis Israël de Silo, quæ sita est in Chanaan, ut intrarent Galaad terram possessionis suæ, quam obtinuerant juxta imperium Domini in manu Moysi. <span class="Versetto" id="JS22_10">10&#160;</span>Cumque venissent ad tumulos Jordanis in terram Chanaan, ædificaverunt juxta Jordanem altare infinitæ magnitudinis.<a href='#FN78'>†</a> <span class="Versetto" id="JS22_11">11&#160;</span>Quod cum audissent filii Israël, et ad eos certi nuntii detulissent, ædificasse filios Ruben, et Gad, et dimidiæ tribus Manasse, altare in terra Chanaan, super Jordanis tumulos, contra filios Israël: <span class="Versetto" id="JS22_12">12&#160;</span>convenerunt omnes in Silo, ut ascenderent, et dimicarent contra eos. <span class="Versetto" id="JS22_13">13&#160;</span>Et interim miserunt ad illos in terram Galaad Phinees filium Eleazari sacerdotis, <span class="Versetto" id="JS22_14">14&#160;</span>et decem principes cum eo, singulos de singulis tribubus. <span class="Versetto" id="JS22_15">15&#160;</span>Qui venerunt ad filios Ruben, et Gad, et dimidiæ tribus Manasse in terram Galaad, dixeruntque ad eos: <span class="Versetto" id="JS22_16">16&#160;</span>Hæc mandat omnis populus Domini: Quæ est ista transgressio? cur reliquistis Dominum Deum Israël, ædificantes altare sacrilegum, et a cultu illius recedentes? <span class="Versetto" id="JS22_17">17&#160;</span>an parum vobis est quod peccastis in Beelphegor, et usque in præsentem diem macula hujus sceleris in nobis permanet, multique de populo corruerunt?<a href='#FN79'>‡</a> <span class="Versetto" id="JS22_18">18&#160;</span>Et vos hodie reliquistis Dominum, et cras in universum Israël ira ejus desæviet. <span class="Versetto" id="JS22_19">19&#160;</span>Quod si putatis immundam esse terram possessionis vestræ, transite ad terram, in qua tabernaculum Domini est, et habitate inter nos: tantum ut a Domino et a nostro consortio non recedatis, ædificato altari præter altare Domini Dei nostri. <span class="Versetto" id="JS22_20">20&#160;</span>Nonne Achan filius Zare præteriit mandatum Domini, et super omnem populum Israël ira ejus incubuit? et ille erat unus homo, atque utinam solum periisset in scelere suo. <span class="Versetto" id="JS22_21">21&#160;</span>Responderuntque filii Ruben et Gad, et dimidia tribus Manasse, principibus legationis Israël: <span class="Versetto" id="JS22_22">22&#160;</span>Fortissimus Deus Dominus, fortissimus Deus Dominus, ipse novit, et Israël simul intelliget: si prævaricationis animo hoc altare construximus, non custodiat nos, sed puniat nos in præsenti: <span class="Versetto" id="JS22_23">23&#160;</span>et si ea mente fecimus ut holocausta, et sacrificium, et pacificas victimas super eo imponeremus, ipse quærat et judicet: <span class="Versetto" id="JS22_24">24&#160;</span>et non ea magis cogitatione atque tractatu, ut diceremus: Cras dicent filii vestri filiis nostris: Quid vobis et Domino Deo Israël? <span class="Versetto" id="JS22_25">25&#160;</span>terminum posuit Dominus inter nos et vos, o filii Ruben, et filii Gad, Jordanem fluvium, et idcirco partem non habetis in Domino: et per hanc occasionem avertent filii vestri filios nostros a timore Domini. Putavimus itaque melius, <span class="Versetto" id="JS22_26">26&#160;</span>et diximus: Exstruamus nobis altare, non in holocausta, neque ad victimas offerendas, <span class="Versetto" id="JS22_27">27&#160;</span>sed in testimonium inter nos et vos, et sobolem nostram vestramque progeniem, ut serviamus Domino, et juris nostri sit offerre et holocausta, et victimas, et pacificas hostias: et nequaquam dicant cras filii vestri filiis nostris: Non est vobis pars in Domino. <span class="Versetto" id="JS22_28">28&#160;</span>Quod si voluerint dicere, respondebunt eis: Ecce altare Domini, quod fecerunt patres nostri, non in holocausta, neque in sacrificium, sed in testimonium nostrum ac vestrum. <span class="Versetto" id="JS22_29">29&#160;</span>Absit a nobis hoc scelus, ut recedamus a Domino, et ejus vestigia relinquamus, exstructo altari ad holocausta, et sacrificia, et victimas offerendas, præter altare Domini Dei nostri, quod exstructum est ante tabernaculum ejus.<a href='#FN80'>§</a> <span class="Versetto" id="JS22_30">30&#160;</span>Quibus auditis, Phinees sacerdos, et principes legationis Israël, qui erant cum eo, placati sunt: et verba filiorum Ruben, et Gad, et dimidiæ tribus Manasse, libentissime susceperunt. <span class="Versetto" id="JS22_31">31&#160;</span>Dixtque Phinees filius Eleazari sacerdos ad eos: Nunc scimus quod nobiscum sit Dominus, quoniam alieni estis a prævaricatione hac, et liberastis filios Israël de manu Domini. <span class="Versetto" id="JS22_32">32&#160;</span>Reversusque est cum principibus a filiis Ruben et Gad de terra Galaad, finium Chanaan, ad filios Israël, et retulit eis. <span class="Versetto" id="JS22_33">33&#160;</span>Placuitque sermo cunctis audientibus. Et laudaverunt Deum filii Israël, et nequaquam ultra dixerunt, ut ascenderent contra eos, atque pugnarent, et delerent terram possessionis eorum. <span class="Versetto" id="JS22_34">34&#160;</span>Vocaveruntque filii Ruben, et filii Gad, altare quod exstruxerant, Testimonium nostrum, quod Dominus ipse sit Deus.</p>

  <p class='pT4' id='JS23_0'>23</p>

  <p class='Normale'><span class="Versetto" id="JS23_1">1&#160;</span>Evoluto autem multo tempore, postquam pacem dederat Dominus Israëli, subjectis in gyro nationibus universis, et Josue jam longævo, et persenilis ætatis, <span class="Versetto" id="JS23_2">2&#160;</span>vocavit Josue omnem Israëlem, majoresque natu, et principes ac duces, et magistros, dixitque ad eos: Ego senui, et progressioris ætatis sum: <span class="Versetto" id="JS23_3">3&#160;</span>vosque cernitis omnia, quæ fecerit Dominus Deus vester cunctis per circuitum nationibus, quomodo pro vobis ipse pugnaverit: <span class="Versetto" id="JS23_4">4&#160;</span>et nunc quia vobis sorte divisit omnem terram, ab orientali parte Jordanis usque ad mare magnum, multæque adhuc supersunt nationes: <span class="Versetto" id="JS23_5">5&#160;</span>Dominus Deus vester disperdet eas et auferet a facie vestra, et possidebitis terram, sicut vobis pollicitus est. <span class="Versetto" id="JS23_6">6&#160;</span>Tantum confortamini, et estote solliciti, ut custodiatis cuncta quæ scripta sunt in volumine legis Moysi: et non declinetis ab eis neque ad dexteram neque ad sinistram: <span class="Versetto" id="JS23_7">7&#160;</span>ne postquam intraveritis ad gentes quæ inter vos futuræ sunt, juretis in nomine deorum earum, et serviatis eis, et adoretis illos: <span class="Versetto" id="JS23_8">8&#160;</span>sed adhæreatis Domino Deo vestro: quod fecistis usque in diem hanc. <span class="Versetto" id="JS23_9">9&#160;</span>Et tunc auferet Dominus Deus in conspectu vestro gentes magnas et robustissimas, et nullus vobis resistere poterit. <span class="Versetto" id="JS23_10">10&#160;</span>Unus e vobis persequetur hostium mille viros: quia Dominus Deus vester pro vobis ipse pugnabit, sicut pollicitus est. <span class="Versetto" id="JS23_11">11&#160;</span>Hoc tantum diligentissime præcavete: ut diligatis Dominum Deum vestrum. <span class="Versetto" id="JS23_12">12&#160;</span>Quod si volueritis gentium harum, quæ inter vos habitant, erroribus adhærere, et cum eis miscere connubia, atque amicitias copulare: <span class="Versetto" id="JS23_13">13&#160;</span>jam nunc scitote quod Dominus Deus vester non eas deleat ante faciem vestram, sed sint vobis in foveam ac laqueum, et offendiculum ex latere vestro, et sudes in oculis vestris, donec vos auferat atque disperdat de terra hac optima, quam tradidit vobis. <span class="Versetto" id="JS23_14">14&#160;</span>En ego hodie ingredior viam universæ terræ, et toto animo cognoscetis quod de omnibus verbis, quæ se Dominus præstiturum vobis esse pollicitus est, unum non præterierit incassum.<a href='#FN81'>*</a> <span class="Versetto" id="JS23_15">15&#160;</span>Sicut ergo implevit opere quod promisit, et prospera cuncta venerunt: sic adducet super vos quidquid malorum comminatus est, donec vos auferat atque disperdat de terra hac optima, quam tradidit vobis, <span class="Versetto" id="JS23_16">16&#160;</span>eo quod præterieritis pactum Domini Dei vestri, quod pepigit vobiscum, et servieritis diis alienis, ad adoraveritis eos: cito atque velociter consurget in vos furor Domini, et auferemini ab hac terra optima, quam tradidit vobis.</p>

  <p class='pT4' id='JS24_0'>24</p>

  <p class='Normale'><span class="Versetto" id="JS24_1">1&#160;</span>Congregavitque Josue omnes tribus Israël in Sichem, et vocavit majores natu, ac principes, et judices, et magistros: steteruntque in conspectu Domini, <span class="Versetto" id="JS24_2">2&#160;</span>et ad populum sic locutus est: Hæc dicit Dominus Deus Israël: Trans fluvium habitaverunt patres vestri ab initio, Thare pater Abraham et Nachor: servieruntque diis alienis. <span class="Versetto" id="JS24_3">3&#160;</span>Tuli ergo patrem vestrum Abraham de Mesopotamiæ finibus, et adduxi eum in terram Chanaan, multiplicavique semen ejus,<a href='#FN82'>*</a> <span class="Versetto" id="JS24_4">4&#160;</span>et dedi ei Isaac: illique rursum dedi Jacob et Esau. E quibus, Esau dedi montem Seir ad possidendum: Jacob vero et filii ejus descenderunt in Ægyptum. <span class="Versetto" id="JS24_5">5&#160;</span>Misique Moysen et Aaron, et percussi Ægyptum multis signis atque portentis. <span class="Versetto" id="JS24_6">6&#160;</span>Eduxique vos et patres vestros de Ægypto, et venistis ad mare: persecutique sunt Ægyptii patres vestros cum curribus et equitatu, usque ad mare Rubrum. <span class="Versetto" id="JS24_7">7&#160;</span>Clamaverunt autem ad Dominum filii Israël: qui posuit tenebras inter vos et Ægyptios, et adduxit super eos mare, et operuit eos. Viderunt oculi vestri cuncta quæ in Ægypto fecerim, et habitastis in solitudine multo tempore: <span class="Versetto" id="JS24_8">8&#160;</span>et introduxi vos in terram Amorrhæi, qui habitabat trans Jordanem. Cumque pugnarent contra vos, tradidi eos in manus vestras, et possedistis terram eorum, atque interfecistis eos. <span class="Versetto" id="JS24_9">9&#160;</span>Surrexit autem Balac filius Sephor rex Moab, et pugnavit contra Israëlem. Misitque et vocavit Balaam filium Beor, ut malediceret vobis: <span class="Versetto" id="JS24_10">10&#160;</span>et ego nolui audire eum, sed e contrario per illum benedixi vobis, et liberavi vos de manu ejus. <span class="Versetto" id="JS24_11">11&#160;</span>Transistisque Jordanem, et venistis ad Jericho. Pugnaveruntque contra vos viri civitatis ejus, Amorrhæus et Pherezæus, et Chananæus, et Hethæus, et Gergezæus, et Hevæus, et Jebusæus: et tradidi illos in manus vestras.<a href='#FN83'>†</a> <span class="Versetto" id="JS24_12">12&#160;</span>Misique ante vos crabrones: et ejeci eos de locis suis, duos reges Amorrhæorum, non in gladio nec in arcu tuo.<a href='#FN84'>‡</a> <span class="Versetto" id="JS24_13">13&#160;</span>Dedique vobis terram, in qua non laborastis, et urbes quas non ædificastis, ut habitaretis in eis: vineas, et oliveta, quæ non plantastis. <span class="Versetto" id="JS24_14">14&#160;</span>Nunc ergo timete Dominum, et servite ei perfecto corde atque verissimo: et auferte deos quibus servierunt patres vestri in Mesopotamia et in Ægypto, ac servite Domino. <span class="Versetto" id="JS24_15">15&#160;</span>Sin autem malum vobis videtur ut Domino serviatis, optio vobis datur: eligite hodie quod placet, cui servire potissimum debeatis: utrum diis, quibus servierunt patres vestri in Mesopotamia, an diis Amorrhæorum, in quorum terra habitatis: ego autem et domus mea serviemus Domino. <span class="Versetto" id="JS24_16">16&#160;</span>Responditque populus, et ait: Absit a nobis ut relinquamus Dominum, et serviamus diis alienis. <span class="Versetto" id="JS24_17">17&#160;</span>Dominus Deus noster, ipse eduxit nos et patres nostros de terra Ægypti, de domo servitutis: fecitque videntibus nobis signa ingentia, et custodivit nos in omni via per quam ambulavimus, et in cunctis populis per quos transivimus. <span class="Versetto" id="JS24_18">18&#160;</span>Et ejecit universas gentes, Amorrhæum habitatorem terræ quam nos intravimus. Serviemus igitur Domino, quia ipse est Deus noster. <span class="Versetto" id="JS24_19">19&#160;</span>Dixitque Josue ad populum: Non poteritis servire Domino: Deus enim sanctus et fortis æmulator est, nec ignoscet sceleribus vestris atque peccatis.<a href='#FN85'>§</a> <span class="Versetto" id="JS24_20">20&#160;</span>Si dimiseritis Dominum, et servieritis diis alienis, convertet se, et affliget vos atque subvertet, postquam vobis præstiterit bona. <span class="Versetto" id="JS24_21">21&#160;</span>Dixitque populus ad Josue: Nequaquam ita ut loqueris erit, sed Domino serviemus. <span class="Versetto" id="JS24_22">22&#160;</span>Et Josue ad populum: Testes, inquit, vos estis, quia ipsi elegeritis vobis Dominum ut serviatis ei. Responderuntque: Testes. <span class="Versetto" id="JS24_23">23&#160;</span>Nunc ergo, ait, auferte deos alienos de medio vestri, et inclinate corda vestra ad Dominum Deum Israël.<a href='#FN86'>**</a> <span class="Versetto" id="JS24_24">24&#160;</span>Dixitque populus ad Josue: Domino Deo nostro serviemus, et obedientes erimus præceptis ejus. <span class="Versetto" id="JS24_25">25&#160;</span>Percussit ergo Josue in die illo fœdus, et proposuit populo præcepta atque judicia in Sichem. <span class="Versetto" id="JS24_26">26&#160;</span>Scripsit quoque omnia verba hæc in volumine legis Domini: et tulit lapidem pergrandem, posuitque eum subter quercum, quæ erat in sanctuario Domini: <span class="Versetto" id="JS24_27">27&#160;</span>et dixit ad omnem populum: En lapis iste erit vobis in testimonium, quod audierit omnia verba Domini, quæ locutus est vobis: ne forte postea negare velitis, et mentiri Domino Deo vestro. <span class="Versetto" id="JS24_28">28&#160;</span>Dimisitque populum, singulos in possessionem suam. <span class="Versetto" id="JS24_29">29&#160;</span>Et post hæc mortuus est Josue filius Nun servus Domini, centum et decem annorum: <span class="Versetto" id="JS24_30">30&#160;</span>sepelieruntque eum in finibus possessionis suæ in Thamnathsare, quæ est sita in monte Ephraim, a septentrionali parte montis Gaas. <span class="Versetto" id="JS24_31">31&#160;</span>Servivitque Israël Domino cunctis diebus Josue et seniorum, qui longo vixerunt tempore post Josue, et qui noverunt omnia opera Domini quæ fecerat in Israël. <span class="Versetto" id="JS24_32">32&#160;</span>Ossa quoque Joseph, quæ tulerant filii Israël de Ægypto, sepelierunt in Sichem, in parte agri quem emerat Jacob a filiis Hemor patris Sichem, centum novellis ovibus, et fuit in possessionem filiorum Joseph. <span class="Versetto" id="JS24_33">33&#160;</span>Eleazar quoque filius Aaron mortuus est: et sepelierunt eum in Gabaath Phinees filii ejus, quæ data est ei in monte Ephraim.</p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#JS1_1"><span class="notemark">*</span> 1:1</a> <span class="fk">Præfatio</span><span class="ft"> Hebraice JEHOSUA PROTHEMATA IN LIBRUM JOSUEHIERON., Div. Biblioth., tom. 8, col. 461. Tandem finito Pentateucho Moysi, velut grandi fœnore liberati, ad Jesum filium Nave manum mittimus, etc. ADAMANTIUS, hom. 1 in Josue. Donavit Deus nomen </span><span class="fk">quod est super omne nomen</span><span class="ft"> Jesu Christo: hoc autem est </span><span class="fk">Jesus. </span><span class="ft"> Ideo </span><span class="fk">in nomine Jesu omne genu flectitur, cœlestium, terrestrium et infernorum. </span><span class="ft"> Et quia hoc est nomen super omne nomen, idcirco nullis retro generationibus nominatum est. In Genesi justos multos legimus, et nullus eorum nominatus est Jesus. In Exodo hoc primum invenio Exod. 17., etc., usque ad dum peccamus, et regnant in nobis vitia passionum, quamvis relictis idolis ab Ægypto exisse videamur, opprobrium tamen Ægypti non est ablatum a nobis. Si vero secundo fueris circumcisus, abscideris a te omne vitium, iræ, superbiæ, invidiæ, libidinis et hujusmodi, abstergentur opprobria Ægypti, et translatus in terram promissionis, cœlestem hæreditatem accipies per Jesum Christum Dominum nostrum.</span></p>
  </aside>

  <aside id="FN2">
    <p class="f"><a class="notebackref" href="#JS1_2"><span class="notemark">†</span> 1:2</a> <span class="fk">Moses servus</span><span class="ft"> ADAMANT., hom. 2 in Josue. </span><span class="fk">Moses famulus meus mortuus est. </span><span class="ft"> Adverte quomodo regnat Jesus, etc., usque ad spiritualis Moses est qui vivit in spiritu. </span><span class="fk">Surge et transi, </span><span class="ft"> etc. Nunc ergo exsurgens, transi Jordanem istum, etc. Vide quomodo minister fuerit Mosi Jesus Filius Dei. </span><span class="fk">Cum venit plenitudo temporis, misit Deus Filium suum factum ex muliere, factum sub lege</span><span class="ft"> Gal. 4., quia factus sub lege Mosi, factus est minister Mosi. Et factus est Christi minister circumcisionis ad confirmandas promissiones Patrum.</span></p>
  </aside>

  <aside id="FN3">
    <p class="f"><a class="notebackref" href="#JS1_3"><span class="notemark">‡</span> 1:3</a> <span class="fk">Omnem locum, </span><span class="ft"> etc. Orig., hom. 2 in Jos. Littera legis humi posita est, et deorsum jacet, etc., usque ad ut non solum efficiaris hæres Dei, sed cohæres Christi.</span></p>
  </aside>

  <aside id="FN4">
    <p class="f"><a class="notebackref" href="#JS1_4"><span class="notemark">§</span> 1:4</a> <span class="fk">A deserto et Libano, </span><span class="ft"> etc. ORIG., ibid. Eremum et Antilibanum. Non dixit </span><span class="fk">Libanum, </span><span class="ft"> sed </span><span class="fk">Antilibanum, </span><span class="ft"> etc., usque ad Ecclesia ex gentibus congregata per Jesum Christum. AUG., quæst. 1 in Josue, tom. 3. Ex hoc testimonio et aliis probatur Moses defunctus, ut Dei famulus et Deo placens, quamvis in eo illa vindicta completa sit, ne terram promissionis intraret. Ex quo datur intelligi Deum etiam in bonis servis suis aliqua corporaliter vel temporaliter vindicare, et tamen eos inter vasa honesta et utilia habere. </span><span class="fk">Præcepitque Josue. </span><span class="ft"> AUG., quæst. 2. Quæritur quomodo hoc præcepit, postquam Dominus exhortatus est eum, etc., usque ad dispositio ejus Jethro suggerente divinitus mutatur. </span><span class="fk">Rubenitis quoque. </span><span class="ft"> ADAMAN., hom. 3 in Josue. Consideremus quam formam teneant duæ et semis tribus, etc., usque ad qui terram fluentem lac et mel in amaritudine malitiæ detinent.</span></p>
  </aside>

  <aside id="FN5">
    <p class="f"><a class="notebackref" href="#JS2_1"><span class="notemark">*</span> 2:1</a> <span class="fk">Misit ergo, </span><span class="ft"> etc. BEDA in Josue. Jericho civitas mundus est, ad quem Dominus Christus ad perscrutandos mores hominum duo Testamenta direxit. Nam in eo ut credentium fidem aut rebellium pervicaciam plenius comprobaret, ante adventum judicii sui, quasi exploratores duos, Legem et Evangelium destinavit. ADAM., hom. 3. Mittuntur a Jesu exploratores in Jericho, etc., usque ad si in misericordia Domini sui intellexerit bonitatem.</span></p>
  </aside>

  <aside id="FN6">
    <p class="f"><a class="notebackref" href="#JS2_16"><span class="notemark">†</span> 2:16</a> <span class="fk">Ad montana conscendite, </span><span class="ft"> etc. ADAM., hom. 3. Dat sapiens meretrix consilium mysticum et cœleste, etc., usque ad quæ aliquando meretrix erat, mundata est in aqua et Spiritu sancto et in sanguine Christi.</span></p>
  </aside>

  <aside id="FN7">
    <p class="f"><a class="notebackref" href="#JS3_3"><span class="notemark">*</span> 3:3</a> <span class="fk">Cum videritis arcam testimonii Dei nostri, et sacerdotes, et Levitas portantes eam, </span><span class="ft"> etc. AUG., quæst, 3 in Josue. Longe jussum est arcam præcedere, etc., usque ad nube subtracta, tanquam velamine ablato. </span><span class="fk">Præcedite populum. </span><span class="ft"> ORIG., hom. 4. Per sacerdotes deducitur populus, et iter agit ad terram repromissionis magisterio sacerdotum. </span><span class="fk">Et infra: </span><span class="ft"> Ipsi enim sunt qui edocent populum exire de Ægypto, de erroribus scilicet mundi, et transire per eremum vastam, id est, tentationum genera diversa transcurrere.</span></p>
  </aside>

  <aside id="FN8">
    <p class="f"><a class="notebackref" href="#JS3_7"><span class="notemark">†</span> 3:7</a> <span class="fk">Hodie incipiam exaltare te, </span><span class="ft"> etc. ID., ubi supra. Multa prodigia in eremo gesta sunt, et nusquam dicitur exaltatus Jesus. Ubi vero transitur Jordanes, dicitur ad eum: </span><span class="fk">Hodie incipiam exaltare te, </span><span class="ft"> etc. Exaltatio enim Jesu in conspectu populi a baptismo sumit exordium. Qui enim baptizantur, in morte ipsius baptizantur, cujus mors in crucis exaltatione completur. Merito ergo cuique fidelium tunc primum Jesus exaltatur, cum ad mysterium baptismi pervenit. Unde: </span><span class="fk">Exaltavit illum Deus, et donavit illi nomen quod est super omne nomen, </span><span class="ft"> etc.</span></p>
  </aside>

  <aside id="FN9">
    <p class="f"><a class="notebackref" href="#JS3_9"><span class="notemark">‡</span> 3:9</a> <span class="fk">Domini Dei vestri, </span><span class="ft"> etc. ADAM., hom. 4 in Jos. Peccatori omnis creatura hostis est, etc., </span><span class="fk">usque ad: qui convertit petram in stagna aquarum, et rupem in fontes, </span><span class="ft"> etc.</span></p>
  </aside>

  <aside id="FN10">
    <p class="f"><a class="notebackref" href="#JS3_10"><span class="notemark">§</span> 3:10</a> <span class="fk">Chananæus, </span><span class="ft"> possidens, vel possessio, vel negotiatores, vel motabilis. </span><span class="fk">Hethæus, </span><span class="ft"> formidans sive stupens. </span><span class="fk">Hevæus, </span><span class="ft"> lapides colligens. </span><span class="fk">Pherezæus, </span><span class="ft"> separans, sive disseminans. </span><span class="fk">Gergesæus, </span><span class="ft"> colonum applica, vel colonum ejiciens, sive advena appropinquans. </span><span class="fk">Amorrhæus, </span><span class="ft"> amarus vel loquens. </span><span class="fk">Jebusæus, </span><span class="ft"> calcantes, vel præsepe eorum.</span></p>
  </aside>

  <aside id="FN11">
    <p class="f"><a class="notebackref" href="#JS3_15"><span class="notemark">**</span> 3:15</a> <span class="fk">Messis impleverat. </span><span class="ft"> LXX: </span><span class="fk">Sicut in diebus messis tritici. </span><span class="ft"> Hoc incredibile videtur regionibus nostris, ibi autem sicut perhibent qui noverunt in initio veris est messis tritici: tunc autem ille fluvius redundat et impletur amplius quam per hiemem.</span></p>
  </aside>

  <aside id="FN12">
    <p class="f"><a class="notebackref" href="#JS3_16"><span class="notemark">††</span> 3:16</a> <span class="fk">Steterunt aquæ descendentes, </span><span class="ft"> etc. ADAM., hom. 4. Non absque mysterii ratione arbitror scriptum, etc., usque ad et unus Spiritus quo omnes purificantur in baptismo, et unus Deus Pater omnium.</span></p>
  </aside>

  <aside id="FN13">
    <p class="f"><a class="notebackref" href="#JS4_7"><span class="notemark">*</span> 4:7</a> <span class="fk">In æternum. </span><span class="ft"> AUG. Quomodo in æternum, cum cœlum et terra transeant? An quoniam æternum aliquid significat, cum ipsi æterni esse non possint? Quamvis possit quod in Græco est Latine dici usque in sæculum.</span></p>
  </aside>

  <aside id="FN14">
    <p class="f"><a class="notebackref" href="#JS4_10"><span class="notemark">†</span> 4:10</a> <span class="fk">Festinavitque populus et transiit, </span><span class="ft"> etc. ADAM., hom. 2. Qui mare Rubrum transierunt, baptizati sunt in Moyse, etc., usque ad cum jam non sit qui exterreat filios Isræl.</span></p>
  </aside>

  <aside id="FN15">
    <p class="f"><a class="notebackref" href="#JS4_14"><span class="notemark">‡</span> 4:14</a> <span class="fk">In die illo, </span><span class="ft"> etc. Semper exaltatus est Jesus apud Patrem; sed opus est ut in conspectu nostro exaltet illum Deus, id est, ut altitudinem divinitatis ejus cognoscamus. Hoc autem fit, si Jordanem transierimus, et variis sacramentorum munimentis ad futura bella armemur.</span></p>
  </aside>

  <aside id="FN16">
    <p class="f"><a class="notebackref" href="#JS4_16"><span class="notemark">§</span> 4:16</a> <span class="fk">Præcipe sacerdotibus. </span><span class="ft"> AUG., in Josue. Manda sacerdotibus portantibus arcam testamenti, etc., usque ad quia in rei venturæ testimonium datum fuit Vetus Testamentum. </span><span class="fk">Populus autem. </span><span class="ft"> ADAMANT., hom. 2. Non sine causa signatur quando veniunt ad Jordanem, etc., usque ad ut multas perfectiones ad unum diem pendere significent </span><span class="fk">Duodecim quoque, </span><span class="ft"> scilicet mysterium agni in Ægypto præceptum est, quia eodem die quo errores mundi fugimus, terram promissionis ingredimur. Tota enim vita præsens una dies est: hodie ergo, id est, dum vivimus, ad perfectionem festinemus, nec in crastinum differamus. </span><span class="fk">Duodecim quoque. </span><span class="ft"> ISID. Transeuntes filii Isræl Jordanem sustulerunt de medio fluminis duodecim lapides quos pro testimonio posuerunt in loco secundæ circumcisionis, ad signandum nobis, ut dum de lavacro consurgimus, apostolicæ vitæ exempla firmissima nobiscum portare debeamus, quorum semper testimonium ad imitamenta virtutum intueamur.</span></p>
  </aside>

  <aside id="FN17">
    <p class="f"><a class="notebackref" href="#JS5_2"><span class="notemark">*</span> 5:2</a> <span class="fk">Circumcide secundo Isræl. </span><span class="ft"> AUG., quæst. 6. in Job. Quæritur cur dixerit, </span><span class="fk">Iterum, </span><span class="ft"> etc., usque ad aut ab aliquibus hæreticis ab Isrælitarum societate segregatis? </span><span class="fk">Fac tibi cultros lapideos, </span><span class="ft"> etc. ISID. in Job. Dicant Judæi quomodo potest quis secundo circumcidi circumcisione carnali? etc., usque ad quia per unum membrum macula in omne corpus diffunditur.</span></p>
  </aside>

  <aside id="FN18">
    <p class="f"><a class="notebackref" href="#JS5_5"><span class="notemark">†</span> 5:5</a> <span class="fk">Populus autem. </span><span class="ft"> ADAM., hom. 6. Qui non obedientes fuerant mandatis Domini, incircumcisi dicuntur. Ex quo intelligitur illos appellari incircumcisos qui non obediunt mandatis Dei; quia vero omnem animam diligit Deus, misit Jesum Filium Dei, qui et dignos et indignos circumcideret, non filium Nave, qui non vere et perfecte circumcidit populum, sed Jesum Filium Dei, qui vere corpus et animam purgavit ab omni inquinamento peccati.</span></p>
  </aside>

  <aside id="FN19">
    <p class="f"><a class="notebackref" href="#JS5_8"><span class="notemark">‡</span> 5:8</a> <span class="fk">Postquam autem. </span><span class="ft"> Circumcisi vero filii Isræl requieverunt in eodem loco, sedentes in castris, usque dum sanarentur. Non sufficit circumcidi; necesse est post circumcisionem sanari, et cicatricem in vulnere obduci. Circumcidi ergo per Jesum est vitia et consuetudines pravas, et pessima instituta deponere, et quidquid ab honestatis regula discordat abscindere. Sed hoc facientes, quadam difficultate constringimur, cum quodam dolore animi consuetudinis culpam novella institutione vitamus: hoc ergo tempore velut in dolore circumcisionis nostræ dicimur residere, usquequo cicatrice obducta sanemur, id est nova instituta absque difficultate impleamus, et in usum vertatur quod prius insolitum et difficile videbatur; et tunc merito dicitur nobis: </span><span class="fk">Hodie abstuli opprobrium Ægypti a vobis</span><span class="fk">Et fecerunt. </span><span class="ft"> Postquam ablatum est opprobrium Ægypti, fecerunt filii Isræl pascha quarta decima die mensis. Nec enim ante circumcisionem, nec post, antequam sanarentur, poterant carnes agni comedere: vides ergo quia nemo immundus facit pascha, nemo incircumcisus. Unde: </span><span class="fk">Pascha nostrum immolatus est Christus. Itaque festum celebremus diem, non in fermento veteri, neque in fermento malitiæ et nequitiæ, sed in azymis sinceritatis et veritatis</span><span class="ft"> I Cr. 16.. </span><span class="fk">Et fecerunt. </span><span class="ft"> ISID. in Jos. Post Evangelii circumcisionem, statim in loco revelationis pascha celebratur, et Agnus immolatur, qui tollit peccata mundi; et deficiente manna typicæ legis, primum comedit populus panem corporis Christi, quem incorrupta repromissionis terra, id est virgo Maria, protulit, cujus granum in terra cadens fructum plurimum attulit. Nota ordinem: postquam Jesu Christo duce, per lavacri fluenta transimus, et per fidem spirituali circumcisione signamur, tunc demum pascha celebramus, id est immolatum Christum credimus pro salute mundi, et credentes statim pane Dominici corporis pascimur.</span></p>
  </aside>

  <aside id="FN20">
    <p class="f"><a class="notebackref" href="#JS5_11"><span class="notemark">§</span> 5:11</a> <span class="fk">Et comederunt, </span><span class="ft"> etc. ADAM., hom. 6. Quando vero exiit populus de terra Ægypti, etc., usque ad Quomodo enim putatur meliore cibo cessante deteriorem successisse. JUSTIN., Dialog. Deus in principio, ante omnes creaturas, ex seipso genuit potentiam quamdam rationalem, quæ et Gloria Domini vocatur, interdum etiam Filius Sapientia, Angelus, Sermo, Deus, Dominus. Aliquando etiam Magistrum militiæ se dicit, quando humana specie apparuit Jesu Nave filio. </span><span class="fk">Et vidit virum. </span><span class="ft"> ADAM., hom. 6 in Josue. Factum est cum esset Jesus in Jericho, etc., usque ad qui accepto regno regressus est.</span></p>
  </aside>

  <aside id="FN21">
    <p class="f"><a class="notebackref" href="#JS5_15"><span class="notemark">**</span> 5:15</a> <span class="fk">Cecidit Josue pronus, </span><span class="ft"> etc. Quæri potest utrum angelo se prostraverit, eumque Dominum dixerit, an potius quia intellexit Deum esse, intelligens a quo missus fuerit, ipsum Dominum dixerit, eique se prostraverit. ORIG., hom. 6 in Josue. In Jericho est Jesus, etc., usque ad continuo libenter adhæret nobis et assistit Deus.</span></p>
  </aside>

  <aside id="FN22">
    <p class="f"><a class="notebackref" href="#JS6_1"><span class="notemark">*</span> 6:1</a> <span class="fk">Jericho autem, </span><span class="ft"> etc. ISID., in Jos., cap. 7. Jericho </span><span class="fk">luna</span><span class="ft"> interpetratur, etc., usque ad id est, extra Ecclesiam nemo salvatur.</span></p>
  </aside>

  <aside id="FN23">
    <p class="f"><a class="notebackref" href="#JS6_8"><span class="notemark">†</span> 6:8</a> <span class="fk">Cumque Josue. </span><span class="ft"> ADAMAN., hom. 5 in Jos. Jericho tubis sacerdotum subruitur, etc., usque ad et philosophorum dogmata.</span></p>
  </aside>

  <aside id="FN24">
    <p class="f"><a class="notebackref" href="#JS6_17"><span class="notemark">‡</span> 6:17</a> <span class="fk">Sitque civitas</span><span class="ft"> ADAM., hom. 7. Custodite vos ab anathemate, etc., usque ad et populum Dei vinci faciunt.</span></p>
  </aside>

  <aside id="FN25">
    <p class="f"><a class="notebackref" href="#JS6_20"><span class="notemark">§</span> 6:20</a> <span class="fk">Igitur. </span><span class="ft"> ID. Omnis populus dicitur ululasse ululatu magno, etc., usque ad homines sæculi nitebantur. </span><span class="fk">Et clangentibus. </span><span class="ft"> Unusquisque nostrum debet hæc in semetipso complere. Habes in te Jesum ducem per fidem. Fac tibi tubas ductiles ex Scripturis sanctis, inde duc sensus, inde sermones; ideo enim tubæ ductiles dicuntur. In ipsis cane, id est in psalmis, in hymnis, in canticis spiritualibus. Si in talibus cecineris tubis, et septies arcam testamenti circumtuleris, id est si legis mystica præcepta ab Evangelicis non separes tubis, sic etiam jubilationis consensum de temetipso exigas, id est si cogitationum et sensuum tuorum populus concordem semper et consonam proferat vocem; et si non aliquando verum dicas, aliquando adulando mentiaris, si non modo blandus remissionem, modo truculentus iracundia; et si non intra te caro concupiscat adversus spiritum et spiritus adversus carnem, vocem jubilationis emitte, quia tibi victus est mundus. Hinc Paulus dicebat: </span><span class="fk">Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo</span><span class="ft"> Gal. 5.. </span><span class="fk">Muri illico. </span><span class="ft"> In adventu Jesu muri Jericho subversi sunt, in adventu Christi vincitur mundus. Unde Paulus: </span><span class="fk">Quod erat contrarium nobis, tulit de medio, affigens illud cruci, et exuens principatus et potestates traduxit libere triumphans eos in ligno crucis</span><span class="ft"> Col. 2. Ex his verbis intelligo quod videntes pugnam Jesu, cœlestes virtutes, principatus et potestates, alligatum fortem, et vasa ejus diripi, increpuerunt cœlestibus tubis, quia, alligato principe mundi, victus est mundus, et vocem jubilationis, in triumpho Christi, cœlestis exercitus dedit Matth. 12.. Vere ergo liberatus est populus gentium qui hanc jubilationem novit, et mysteria agnoscit et credit.</span></p>
  </aside>

  <aside id="FN26">
    <p class="f"><a class="notebackref" href="#JS6_23"><span class="notemark">**</span> 6:23</a> <span class="fk">Ingressique juvenes eduxerunt</span><span class="ft"> ADAM. </span><span class="fk">Rahab meretricem, et omnem domum patris ejus vivificavit Jesus, </span><span class="ft"> etc., usque ad et qui erant primi facti sunt novissimi.</span></p>
  </aside>

  <aside id="FN27">
    <p class="f"><a class="notebackref" href="#JS7_1"><span class="notemark">*</span> 7:1</a> <span class="fk">Iratusque est Dominus, </span><span class="ft"> etc. ADAM., hom. 7. Non otiose transcurrendum est, etc., usque ad quam mecum ire in gehennam. AUG., quæst. 8 in Josue. Quæri solet quomodo juste pro peccatis alterius in alios vindicetur, etc., usque ad quod in suo judicio facit ipse, quo potestas humana non aspirat.</span></p>
  </aside>

  <aside id="FN28">
    <p class="f"><a class="notebackref" href="#JS7_21"><span class="notemark">†</span> 7:21</a> <span class="fk">Regulamque. </span><span class="ft"> ADAM., hom. 7. Furatus est autem linguam auream, etc., usque ad quod furanti exstitit causa peccati. </span><span class="fk">Regulamque. </span><span class="ft"> LXX: </span><span class="fk">Linguam, </span><span class="ft"> hæreticorum scilicet dogmata, vel superstitiosa sæcularium litterarum studia. Hæc enim est lingua aurea, luculento sermone aptata. Hanc furati sunt hæretici de Jericho, quasi auream regulam, qui philosophorum sectam conati sunt inducere in Ecclesiam: quorum anathemate multi perduntur, et quasi acervo lapidum multitudine peccatorum exstinguuntur: quorum ductor diabolus, qui per illorum impietatem fidelium quosdam vicerat, rursus superatus vincitur, et a populo Dei suspensus, crucis virtute necatur. ISID., in Jos. Jericho mundum significat: de anathemate ejus in tabernaculo suo abscondit, qui sæculares mores Ecclesiæ secretis inserit; qui sub cultu Dei manens, solemnitates sæculi vel spectacula diligit; qui sortilegos aruspices et augures inquirit, vel cætera facit quæ in Jericho, id est in sæculo habebantur. </span><span class="fk">Lapidavitque eum. </span><span class="ft"> AUG., quæst. in Jos. Quæritur eum Dominus eum qui furtum fecerat, etc., usque ad peccato suo secum consumptis mori.</span></p>
  </aside>

  <aside id="FN29">
    <p class="f"><a class="notebackref" href="#JS8_1"><span class="notemark">*</span> 8:1</a> <span class="fk">Dixit autem Dominus, </span><span class="ft"> etc. ADAM., hom. 8. Primo propter peccata victi sumus, etc. usque ad qui sequuntur Jesum, ab onere legis. AUG., quæst. 10 in Jos. Cum quis justum bellum susceperit, etc., usque ad non tam auctor belli quam minister judicandus est. ID., quæst. 11. Quærendum est utrum omnis fallendi voluntas pro mendacio putanda sit, et si ita est, utrum possit esse justum mendacium, quo ille fallitur qui dignus est falli. Et si non hoc quidem justum reperitur, restat ut secundum aliquam significationem hoc quod de insidiis factum est, ad veritatem referatur.</span></p>
  </aside>

  <aside id="FN30">
    <p class="f"><a class="notebackref" href="#JS8_15"><span class="notemark">†</span> 8:15</a> <span class="fk">Et fugientes. </span><span class="ft"> ADAM., ibid. Quid, putas, Jesus fugiens significet? etc., usque ad qui fugiunt fornicationem, dolum, mendacium et hujusmodi.</span></p>
  </aside>

  <aside id="FN31">
    <p class="f"><a class="notebackref" href="#JS8_24"><span class="notemark">‡</span> 8:24</a> <span class="fk">Igitur omnibus interfectis. </span><span class="ft"> ADAM., ibid.. Percusserunt eos in ore gladii, etc., usque ad pro palma victoriæ et virtutis merito coronari?</span></p>
  </aside>

  <aside id="FN32">
    <p class="f"><a class="notebackref" href="#JS8_29"><span class="notemark">§</span> 8:29</a> <span class="fk">Regem. </span><span class="ft"> ID., homil. 8. Rex Hai in ligno gemino suspenditur, etc., usque ad de diabolo autem ait: </span><span class="fk">Novissimus inimicus destruetur mors, </span><span class="ft"> etc. I Cor. 15. ID. LXX: </span><span class="fk">In gemino ligno, </span><span class="ft"> hoc est lignum scientiæ boni et mali, etc., usque ad Ipse est novissimus Adam in spiritu vivificante.</span></p>
  </aside>

  <aside id="FN33">
    <p class="f"><a class="notebackref" href="#JS8_30"><span class="notemark">**</span> 8:30</a> <span class="fk">Tunc ædificavit, </span><span class="ft"> etc. ADAM., hom. 9. Ædificavit Jesus altare Domino Deo Isræl, etc., usque ad qui ad altaris constructionem digni sunt.</span></p>
  </aside>

  <aside id="FN34">
    <p class="f"><a class="notebackref" href="#JS8_33"><span class="notemark">††</span> 8:33</a> <span class="fk">Omnis autem. </span><span class="ft"> ORIG., hom. 9. Et omnis Isræl et presbyteri, etc., usque ad implendo scilicet opere quæ scripta sunt in lege. </span><span class="fk">Ut advena. </span><span class="ft"> ID., ibid. Sed et proselytus et indigena simul, etc., usque ad et pœnas peccatoribus constitutas, caveant incurrere eas. </span><span class="fk">Post hæc legit. </span><span class="ft"> ADAM., ibid. Refertur, etc., </span><span class="fk">usque ad: ut sciamus quæ a Deo donata sunt nobis</span><span class="ft"> II Cor. 2..</span></p>
  </aside>

  <aside id="FN35">
    <p class="f"><a class="notebackref" href="#JS8_35"><span class="notemark">‡‡</span> 8:35</a> <span class="fk">Nihil ex his. </span><span class="ft"> ID. Non erat sermo ex his quæ mandavit Moses, etc., usque ad vel qui jam sociari fidelibus student.</span></p>
  </aside>

  <aside id="FN36">
    <p class="f"><a class="notebackref" href="#JS9_1"><span class="notemark">*</span> 9:1</a> <span class="fk">Congregati, </span><span class="ft"> etc. ADAM., hom. 9 in Jos. Ex his quæ gesta sunt, etc., usque ad conteretur Satanas sub pedibus servorum ejus Rom. 16..</span></p>
  </aside>

  <aside id="FN37">
    <p class="f"><a class="notebackref" href="#JS9_3"><span class="notemark">†</span> 9:3</a> <span class="fk">At hi qui, </span><span class="ft"> etc. ID., hom. 10. In domo Patris mei mansiones multæ sunt Joan. 14., etc. usque ad libertatem pristinam revocantis verba non audias, fias peccati servus in æternum.</span></p>
  </aside>

  <aside id="FN38">
    <p class="f"><a class="notebackref" href="#JS9_19"><span class="notemark">‡</span> 9:19</a> <span class="fk">Juravimus. </span><span class="ft"> AUG., quæst. 13 in Jos. Quæritur quomodo jurationem hanc servandam crediderunt Hebræi Gabaonitis, etc., usque ad si quod ira perturbatus juraverat, non fecisset, quam si perfecisset. ISID. in Jos. Gabaonitæ significant eos qui credunt, et erga servos Dei devoti vel Ecclesiæ cultum videntur habere, nihil tamen emendationis vel devotionis vel innovationis habent in moribus, tales tantummodo quoddam signum salutis intra Ecclesiam temporaliter præferunt. Inter spirituales autem, id est inter sanctos Dei, regnum æternum vel libertatem non consequuntur.</span></p>
  </aside>

  <aside id="FN39">
    <p class="f"><a class="notebackref" href="#JS10_4"><span class="notemark">*</span> 10:4</a> <span class="fk">Ascendite ad. </span><span class="ft"> ORIG., hom. 11 in Josue. Cum se anima verbo Dei sociat, etc., usque ad et discutit adventum noctis. </span><span class="fk">Congregati igitur, </span><span class="ft"> etc. AUG., quæst. 15 in Jos. Quæritur quomodo rex Hierusalem, etc., usque ad et tamen universa terra illa originaliter terra Chanaan vocatur.</span></p>
  </aside>

  <aside id="FN40">
    <p class="f"><a class="notebackref" href="#JS10_7"><span class="notemark">†</span> 10:7</a> <span class="fk">Ascenditque Josue, </span><span class="ft"> etc. AUG. quæst. 14. Cum obsessi Gabaonitæ a regibus Amorrhæorum misissent ad Jesum, etc., usque ad et hanc eorum fidem quodammodo remuneravit. </span><span class="fk">Fugerant enim quinque reges, </span><span class="ft"> etc. ADAM., hom 11 in Josue. Quid est quod dicit, etc., usque ad hoc est enim Hierusalem aliquando fuisse sub rege Adonisedec, vel alias civitates sub aliis. ADAM., ibid. Jesus interficit inimicos non credulitatem docens, etc., usque ad solus in te regnet Jesus Christus.</span></p>
  </aside>

  <aside id="FN41">
    <p class="f"><a class="notebackref" href="#JS10_19"><span class="notemark">‡</span> 10:19</a> <span class="fk">Vos autem nolite stare. </span><span class="ft"> ADAM., hom. 12. Bella Jesu et regum atque hostium strages, etc., </span><span class="fk">usque ad: quia Dominus Deus tradidit vobis omnes inimicos in manus. </span><span class="ft"> ADAM., hom. 13. Omnia hæc in figura contingebant illis. Scripta sunt autem propter nos, etc., usque ad in hæreditatem terræ sanctæ in parte Isrælitica exstinctis hostibus nostris Ephes. 2..</span></p>
  </aside>

  <aside id="FN42">
    <p class="f"><a class="notebackref" href="#JS11_1"><span class="notemark">*</span> 11:1</a> <span class="fk">Quæ cum audisset Jabin, </span><span class="ft"> etc. ADAMANT., hom. 24 in Jos. Has scripturas ante adventum Christi cum legeret Isræl secundum carnem etc., usque ad ut expugnent nos, qui sequimur Jesum Salvatorem nostrum, sed Dominus ait: </span><span class="fk">Ne verearis a facie eorum, </span><span class="ft"> etc.</span></p>
  </aside>

  <aside id="FN43">
    <p class="f"><a class="notebackref" href="#JS11_11"><span class="notemark">†</span> 11:11</a> <span class="fk">Cras enim eadem hora. </span><span class="ft"> ADAMAN., hom. 14 in Jos. Video quod hodie omnes illos non possumus opprimere, nec cunctos interficere: in crastino perimentur, id est post consummationem mundi, cum dicetur eis: </span><span class="fk">Ite in ignem æternum quem præparavit Deus diabolo et angelis ejus</span><span class="ft"> Matth. 25.. Tunc enim si vicerimus sequentes Jesum ducem, percipiemus regnum quod præparavit Deus sanctis suis per Jesum Christum. ID., hom. 15. Nisi hæc bella figuram spiritualium gererent, etc., usque ad fecit ergo Jesus sicut præceperat ei Dominus. ORIG. Hoc ergo secundum mandatum Dei Jesus implevit, etc., usque ad quæ est Christus, et ipso jubente jugulandæ, ut nihil in nobis resideat quod respiret.</span></p>
  </aside>

  <aside id="FN44">
    <p class="f"><a class="notebackref" href="#JS11_12"><span class="notemark">‡</span> 11:12</a> <span class="fk">Et omnes, </span><span class="ft"> etc. ADAM. In omnibus nobis regnavit peccatum et fuit in omnibus, etc., usque ad nec imples præceptum quod dedit Dominus Jesus. </span><span class="fk">Sicut præceperat ei Moses, </span><span class="ft"> etc. Hic est sermo legis secundum illud: </span><span class="fk">Habent Mosen et prophetas, audiant illos</span><span class="ft"> Luc. 16.. Lex ergo præcepit nobis omnes reges peccati interficere, qui nos provocant ad peccatum. Sic fecit Jesus, nec quidquam transgressus est. Ipse est enim qui perimit vitia in nobis et regna peccati. Ipse etiam Christus omnia quæ præcepit Moses in lege fecit, unde: </span><span class="fk">Misit Deus Filium suum factum ex muliere</span><span class="ft"> Gal. 4., etc. Omnia enim, quæ lex mandavit, implevit, ut nos redimeret a maledicto legis, qui ait: </span><span class="fk">Non veni solvere legem, sed adimplere</span><span class="ft"> Matth. 5..</span></p>
  </aside>

  <aside id="FN45">
    <p class="f"><a class="notebackref" href="#JS11_15"><span class="notemark">§</span> 11:15</a> <span class="fk">Sicut præceperat Dominus Mosi servo suo, ita præcepit Moses. </span><span class="ft"> AUG., quæst. 16 in Jos. Non putanda est crudelitas, quod nullum vivum in civitatibus sibi traditis dimisit Jesus, quia Deus hæc jusserat. Qui autem hic existimant ipsum Deum fuisse crudelem, et ideo Veteris Testamenti verum Deum fuisse auctorem credere nolunt, tam per verse de operibus Dei quam de peccatis hominum judicant, nescientes quo quisque dignus sit, et magnum putantes malum, cum casuri dejiciuntur et nortales moriuntur.</span></p>
  </aside>

  <aside id="FN46">
    <p class="f"><a class="notebackref" href="#JS11_19"><span class="notemark">**</span> 11:19</a> <span class="fk">Non fuit. </span><span class="ft"> AUG., quæst. 17. Quæritur quomodo hoc verum sit, cum nec postea a tempore judicum nec regum omnes omnino illarum septem gentium civitates capere potuerint Hebræi? Sed aut sic intelligendum est quod ad nullam civitatem bellando accessit Jesus quam non ceperit, aut certe nulla earum capta, sed earum quæ in regionibus supra memoratis fuerunt. Enumeratæ sunt enim regiones in quibus fuerunt civitates de quibus facta est ista conclusio, et omnes cepit bello. ADAM., hom. 15. Et accepit Jesus omnes in bello qui exierant ad bellum, etc., usque ad cum opera eorum non facimus. AUG., quæst. 18 in Jos. Quia per Dominum factum est confortari cor eorum, etc., usque ad partim pugnando caperent.</span></p>
  </aside>

  <aside id="FN47">
    <p class="f"><a class="notebackref" href="#JS11_23"><span class="notemark">††</span> 11:23</a> <span class="fk">Quievitque. </span><span class="ft"> ORIG., homil. 15. Non sub Jesu filio Nave, sub quo nunquam fere cessavit a bellis, sed sub Jesu Christo. Venisti enim ad Jesum, et in baptismo peccatorum remissionem consecutus es; jam in te non pugnat caro adversus spiritum et spiritus adversus carnem Galat. 5.. Cessavit ergo terra tua a bellis, si tam mortem Jesu in corpore tuo circumferas, ut cessantibus omnibus in te præliis, verus pacificus efficiaris, et voceris filius Dei. Sed hoc fiet cum bella transegeris, et adversarios subegeris: tunc requiesces sub vite tua, quæ est Christus, et sub ficu tua, quæ est Spiritus sanctus.</span></p>
  </aside>

  <aside id="FN48">
    <p class="f"><a class="notebackref" href="#JS12_1"><span class="notemark">*</span> 12:1</a> <span class="ft"> HIER., de Loc. Hebr. Astaroth Carnaim, terra gigantum, quondam, in supercilio Sodomorum quos interfecit Chodorlaomor. Sunt hodieque duo castella in Batanea hoc vocabulo, novem inter se milliaribus separata. Edrai, ubi interfectus est Og rex Basan, gigas. Nunc autem est Adara, insignis civitas Arabiæ, vigesimo quarto lapide ab Osdra. Esebon civitas Sehon regis Amorrhæorum, in terra Galaad: quæ cum fuisset ante Moabitarum, ab Amorrhæis belli jure possessa est. Salecha civitas regis Og, in regione Basanitide. Machati urbs Amorrhæorum super Jordanem, juxta montem Ermon. Jarimuth civitas quam subvertit Jesus, in tribu Juda, quarto distans ab Eleutheropoli lapide, juxta villam Eschaol. Lachis in tribu Juda. Meminit hujus Isaias et Jeremias, et nunc est villa in septimo milliario ab Eleutheropoli. Erma fuit in sorte Simeon, sive Juda, etc.</span></p>
  </aside>

  <aside id="FN49">
    <p class="f"><a class="notebackref" href="#JS13_1"><span class="notemark">*</span> 13:1</a> <span class="ft"> ADAMAN., hom. 16 in Jos. Presbyteri et seniores non pro longæva vita dicuntur, etc., usque ad sicut in omnibus princeps est, quia caput omnium est. </span><span class="fk">Terraque. </span><span class="ft"> ID. Alia littera: </span><span class="fk">Et terra relicta est multa valde. </span><span class="ft"> Superius dictum est, etc., usque ad qui vero ex necessitate subjicietur, cum novissimus inimicus destruetur mors, non erit in gratia.</span></p>
  </aside>

  <aside id="FN50">
    <p class="f"><a class="notebackref" href="#JS13_6"><span class="notemark">†</span> 13:6</a> <span class="fk">Universique. </span><span class="ft"> ADAM., hom. 16. Cum plurimas gentes enumerasset Jesus, de solis Sidoniis dixit: </span><span class="fk">Et omnes Sidonios ego exterminabo a facie filiorum Isræl. </span><span class="ft"> Sidonii vero interpretantur venatores. Hi sunt dæmones de quibus dicit Propheta: </span><span class="fk">Laqueos paraverunt pedibus meis</span><span class="ft"> Psal. 56.. Istos exterminat Dominus, ut non sit qui laqueos tendat et retia ad decipiendas animas: et requiescat unusquisque sub vite sua et sub ficu sua.</span></p>
  </aside>

  <aside id="FN51">
    <p class="f"><a class="notebackref" href="#JS13_7"><span class="notemark">‡</span> 13:7</a> <span class="fk">Et nunc. </span><span class="ft"> Post hoc autem legitur quia Moses dedit hæreditatem quibusdam, et postea Jesus secundum præceptum Domini distribuit hæreditatem. Per Mosen, legem intellige: qui secundum legem vixerunt, primi hæreditatem receperunt, sed extra terram promissionis. Cumque eam accepissent, non eam possident, neque dividunt inter se; sed exspectant usquequo eis per Jesum distribuatur in sortem. Hinc Apostolus ait: </span><span class="fk">Hi omnes testimonium habentes per fidem nondum consecuti sunt promissiones, Deo pro nobis aliquid melius providente, ne sine nobis consummarentur</span><span class="ft"> Hebr. 11.. Habent igitur jam promissionem suam et requieverunt, digni judicati per Mosen capere hæreditatem suam, sed adhuc pugnant pro his qui sub Jesu militant. Omnes enim Patres qui ante nos dormierunt, pugnant nobiscum et orationibus adjuvant, unde: </span><span class="fk">Ablinget synagoga illa hanc synagogam, sicut ablingit vitulus herbam viridem de campo. </span><span class="ft"> Synagoga enim Domini quæ nos præcessit, ore et lingua consumet omnem contrariam synagogam, id est, orationibus consumet adversarios nostros. Orationibus ergo et verbi Dei meditatione et opere et sensu recto pugnandum est. ADAM., hom. 17. Sicut umbræ exemplari deserviunt cœlestium, etc., usque ad per Jesum accipiunt hæreditatem. </span><span class="fk">Tribui. </span><span class="ft"> Levitis autem neque Moses dedit hæreditatem, neque Jesus. </span><span class="fk">Quia ipse Deus est hæreditas eorum. </span><span class="ft"> Hi sunt forte qui in Ecclesia, virtute animi et meritorum gratia alios præcedunt. Hi sunt forte, qui in populo salvandorum sapientiæ et scientiæ operam tribuunt et mentem suam puram custodiunt, et omnibus præclaris virtutibus excolunt et simpliciores docent quomodo veniant ad salutem: horum hæreditas ipse Dominus est, qui est sapientia, quam præ cæteris omnibus dilexerunt.</span></p>
  </aside>

  <aside id="FN52">
    <p class="f"><a class="notebackref" href="#JS13_15"><span class="notemark">§</span> 13:15</a> <span class="fk">Tribui filiorum Ruben, </span><span class="ft"> etc. ID. Invenio tamen aliquam differentiam in his quæ Moyses distribuit, etc., </span><span class="fk">usque ad: Cæcus cæco ducatum præbens in foveam cadet cum eo. </span></p>
  </aside>

  <aside id="FN53">
    <p class="f"><a class="notebackref" href="#JS13_32"><span class="notemark">**</span> 13:32</a> <span class="fk">Hanc. </span><span class="ft"> ADAM., hom. 18 in Jos. Discamus ex lege, etc., </span><span class="fk">usque ad: Jesus et Eleazar simul ad dividendam terram. </span></p>
  </aside>

  <aside id="FN54">
    <p class="f"><a class="notebackref" href="#JS14_2"><span class="notemark">*</span> 14:2</a> <span class="fk">Sorte omnia dividentes, </span><span class="ft"> etc. ISID. Deletis gentibus, Josue sorte dividit populis terram promissionis: Christus quoque a facie fidelium suorum, gentes, id est gentilium errorum spiritus, ejecit, et sorte divisit terram, unicuique propria dona tribuens.</span></p>
  </aside>

  <aside id="FN55">
    <p class="f"><a class="notebackref" href="#JS14_3"><span class="notemark">†</span> 14:3</a> <span class="fk">Duabus. </span><span class="ft"> ID. Moses trans Jordanem duabus tantum tribubus, usque ad perfectio ergo et summa omnium bonorum, in Spiritu sancto est. </span><span class="fk">Absque. </span><span class="ft"> ID. Levitæ non accipiunt hæreditatem terræ, etc., usque ad ut possint dicere: </span><span class="fk">Dominus pars hæreditatis, </span><span class="ft"> etc. Psal. 15.</span></p>
  </aside>

  <aside id="FN56">
    <p class="f"><a class="notebackref" href="#JS14_4"><span class="notemark">‡</span> 14:4</a> <span class="fk">Nec acceperunt. </span><span class="ft"> ID. Habitacula Levitis, etc., usque ad qui dispensatione omnium vivunt.</span></p>
  </aside>

  <aside id="FN57">
    <p class="f"><a class="notebackref" href="#JS14_6"><span class="notemark">§</span> 14:6</a> <span class="fk">Locutus. </span><span class="ft"> ADAM., hom. 18. Caleb primum hæreditatem accepit a Jesu, usque ad ipse enim omnia edocuit et aperuit; ipse revelavit Paulo, quia lex spiritualis esset. </span><span class="fk">Nosti. </span><span class="ft"> ID. Hoc est quod dixit Dominus, etc., usque ad quia omnia sapienter scripsit.</span></p>
  </aside>

  <aside id="FN58">
    <p class="f"><a class="notebackref" href="#JS14_11"><span class="notemark">**</span> 14:11</a> <span class="fk">Sic valens. </span><span class="ft"> Sanctus enim similiter valet, et in præsentibus, et in præteritis; et in novis, et in veteribus; in Evangeliis et in lege. Hoc ergo est quod dicit valere se sub Jesu, sicut tunc cum Moyse, quia in utriusque Testamenti mysteriis cor vigilans valet.</span></p>
  </aside>

  <aside id="FN59">
    <p class="f"><a class="notebackref" href="#JS14_12"><span class="notemark">††</span> 14:12</a> <span class="fk">Da ergo. </span><span class="ft"> Nihil humile, nihil dejectum sanctus requirit, sed montem excelsum, in quo sunt civitates magnæ et munitæ, quia civitates munitas occupat sapiens, et destruit munitiones, in quibus confidunt impii. </span><span class="fk">In quo. </span><span class="ft"> ADAM., hom. 18. Civitates et muri, sunt impiorum dogmata, etc., usque ad sicut effectus est Deus Abraham, Deus Isaac, et Deus Jacob, in Christo Jesu.</span></p>
  </aside>

  <aside id="FN60">
    <p class="f"><a class="notebackref" href="#JS14_15"><span class="notemark">‡‡</span> 14:15</a> <span class="fk">Et terra cessavit, </span><span class="ft"> etc. ADAM., homil. 19 in Jos. Non est hoc scriptum in distributione Moysi, sed in distributione Jesu. Si ergo vis dignus effici, qui hæreditatem consequaris a Jesu, oportet te prius omnia bella finire et in pace consistere, ut de carnis tuæ terra dicatur: </span><span class="fk">quia cessavit terra a bellis. </span></p>
  </aside>

  <aside id="FN61">
    <p class="f"><a class="notebackref" href="#JS15_1"><span class="notemark">*</span> 15:1</a> <span class="fk">Igitur sors filiorum Judæ, </span><span class="ft"> etc. Cum consuetudo sit sanctæ Scripturæ quatuor partes orbis, quas axes vel plagas nominant, appellare, in descriptione finium tribus Judæ, duæ tantum nominantur. </span><span class="fk">Et facti sunt, inquit, fines filiorum tribus Juda secundum plebes eorum a finibus Idumææ, a deserto Sin ad occidentem. </span><span class="ft"> Et cum descripsisset fines ab occidente, ait, </span><span class="fk">et ab oriente mare salsum, </span><span class="ft"> septentrionem vero et meridiem reticuit. Fines ergo Judææ proximi sunt Idumææ finibus, quæ terrena interpretatur: post terrena enim statim sequuntur fines Judææ, sed a </span><span class="fk">deserto, inquit, Sin, </span><span class="ft"> id est tentationum. Post tentationes ergo sequuntur fines hæreditatis Judæ. Oriens et Occidens nominantur vicina loca, quæ supra diximus, id est, confinia. Vallis quoque Ægypti vicina occidentalibus partibus designatur, quæ a deserto est ad occidentem. Ab oriente vero cinguntur fines mari salso. Post hæc a collibus, inquit, qui tendunt ad occidentem, et inde ascenditur ab occidente usque ad Cadesbarne, et sic protenditur ab occidente ad Cades. Hi sunt fines eorum ab Africa, et inde perrexit usque ad vallem Ægypti. Vide quomodo in occidentis partibus Africum Ægyptum et occasum nominat, ut sciat sibi quisque hæc esse transeunda, et ita demum ad tribum regiam pervenire, de qua ortus est Dominus noster. A finibus autem Idumææ est desertum Sin; ideo necesse est nos transire eremum tentationum, ut possimus pervenire in hæreditatem filiorum Juda. Ascendere quoque oportet ascensum collium Accabin, quod interpretatur scorpiones, quia transeundi sunt a nobis et calcandi scorpiones, de quibus scribit: </span><span class="fk">Ecce dedi vobis potestatem calcandi super serpentes et scorpiones, </span><span class="ft"> etc. Luc. 10. Qui ergo vult ingredi in hæreditatem tribus Judæ, ascendat istas ascensiones, calcet et evadat hos scorpiones. Forte hoc iter agenti Ezechieli dicebat Dominus, </span><span class="fk">Fili hominis, in medio scorpionum tu habitas</span><span class="ft"> Ezech. 2.. Et sunt, inquit, fines usque ad Cadesbarne. Cades interpretatur sanctum vel sanctificatio. Fines ergo Judæ usque ad sanctificationem perveniunt. Dicitur etiam ab orientis partibus Judæ esse mare salsum, et post hæc in parte ejus nominatur fons solis, et civitas solis, et in eadem tribu est etiam civitas litterarum. Oportet ergo omnem qui vult introire in partem filiorum Juda, transire prius mare salsum, id est, mundi hujus undas et turbines superare, et omnia hujus mundi evadere quæ pro sui incerto et lubrico, marinis fluctibus comparantur, ut possit ad Judææ terram pervenire, et ad fontem solis justitiæ, qui est </span><span class="fk">fons aquæ salientis in vitam æternam, </span><span class="ft"> et postea civitatem solis justitiæ invenire. Est et in Ægypto civitas solis, sed illa hujus solis nomen accepit quem Pater cœlestis oriri jubet super bonos et malos Matth. 5.. Illa vero quæ est in Judæa, sanctorum tantum efficitur, quia civitas Dei est, et fons ille supra dictus, fluvius effectus, lætificat civitatem Dei Psal. 45.. Tu quoque si undique munitus sis, et continentiæ muro circumdatus, patientiæ et magnanimitatis turribus confirmatus, efficieris civitas Dei. Si vero ad hoc lumen scientiæ Dei tibi addideris, et te sol justitiæ irradiaverit, efficieris civitas solis, vel civitatem solis sorte hæreditabis. Si autem in lege Dei die ac nocte studueris, et de manu tua liber legis non recesserit, efficietur hæreditas tua civitas litterarum. ADAM., hom. 20 in Jos. Non parum utilitatis confertur animæ, etc., usque ad sed cum transierit dies una et altera et tertia, suo tempore per occultos meatus, relata ad visum, cibi vel poculi virtus paulatim purgat aspectum.</span></p>
  </aside>

  <aside id="FN62">
    <p class="f"><a class="notebackref" href="#JS15_13"><span class="notemark">†</span> 15:13</a> <span class="fk">Caleb vero. </span><span class="ft"> ADAM., hom. 20. Initium distributionis Jesu, etc., usque ad Nota quod Caleb dicitur filius Jephone, et Othoniel filius Cenez, qui est Caleb junior, id est consanguineus.</span></p>
  </aside>

  <aside id="FN63">
    <p class="f"><a class="notebackref" href="#JS15_18"><span class="notemark">‡</span> 15:18</a> <span class="fk">Sedens in asino. Cui. </span><span class="ft"> GREG., lib. III Dialog., c. 34. Axa super asinum sedet, etc., usque ad ut prius irriguum superius, et post inferius poneretur.</span></p>
  </aside>

  <aside id="FN64">
    <p class="f"><a class="notebackref" href="#JS15_63"><span class="notemark">§</span> 15:63</a> <span class="fk">Jebusæum autem habitatorem Jerusalem non potuerunt filii Juda delere. </span><span class="ft"> ADAM., hom. 11 in Jos. Intelligimus spiritualiter habitasse Jebusæum cum Judæis in Jerusalem usque in præsentem diem secundum parabolam Evangelii, etc., usque ad hos non potuerunt ejicere filii Juda de Jerusalem usque in præsentem diem. </span><span class="fk">Jebusæum, </span><span class="ft"> id est conculcationem, scandalum scilicet in Ecclesia facientes, et qui percepta mysteriorum notitia, verbi Dei margaritas impugnando conculcant. ORIG. ubi supra. </span><span class="fk">Jerusalem</span><span class="ft"> Visio pacis interpretatur, etc., usque ad sed non omnes simul ejici possunt. </span><span class="fk">In præsentem diem, </span><span class="ft"> id est sæculi æternitatem, more Scripturæ. Sed hoc ad litteram stare non potest: quomodo enim Jebusæus habitat cum filiis Juda in Jerusalem, quandiu durat hoc sæculum, cum nec filii Juda habitent ibi in sæculum?</span></p>
  </aside>

  <aside id="FN65">
    <p class="f"><a class="notebackref" href="#JS16_1"><span class="notemark">*</span> 16:1</a> <span class="fk">Cecidit, </span><span class="ft"> etc. AUG., quæst. 19 in Jos. Sequitur.</span></p>
  </aside>

  <aside id="FN66">
    <p class="f"><a class="notebackref" href="#JS16_10"><span class="notemark">†</span> 16:10</a> <span class="fk">Habitavitque Chananæus. </span><span class="ft"> Et habitabat Chananæus in Ephrem, etc., usque ad Unde apparet a LXX interpositum, qui factum esse noverant. GREG., lib. IV Moral., c. 22. Chananæus, gentilis scilicet populus etc., usque ad quod ex se majora non subigit. ADAM., hom. 21 in Jos. Ephrem interpretatur </span><span class="fk">fructificatio, </span><span class="ft"> etc., usque ad Subjecit Chananæos filiis Ephrem.</span></p>
  </aside>

  <aside id="FN67">
    <p class="f"><a class="notebackref" href="#JS17_12"><span class="notemark">*</span> 17:12</a> <span class="fk">Nec potuerunt. </span><span class="ft"> ADAM., hom. 22 in Jos. Chananæi tertio dicuntur esse in filiis Ephrem, etc., usque ad exterminari a nobis dicitur Chananæus. ADAM., nom. 22. Illud quoque prætereundum est, etc., usque ad in dotem transcribit.</span></p>
  </aside>

  <aside id="FN68">
    <p class="f"><a class="notebackref" href="#JS17_14"><span class="notemark">†</span> 17:14</a> <span class="fk">Locutique sunt. </span><span class="ft"> ORIG., hom. 22. Post hæc videndum est, etc., usque ad ut naturalis vigor ingenitæ virtutis effulgeat. </span><span class="fk">Non poterimus ad montana. </span><span class="ft"> ADAM., ibid. Non sufficit nobis mons, etc., usque ad de Isrælitis faciant Chananæos.</span></p>
  </aside>

  <aside id="FN69">
    <p class="f"><a class="notebackref" href="#JS18_6"><span class="notemark">*</span> 18:6</a> <span class="fk">Mittam vobis. </span><span class="ft"> ADAM., hom. 23 in Jos. In consuetudine hominum, etc., usque ad ut non alii daretur terrestris, quæ est figura cœlestis ID., hom. 23. Bethlehem quoque non sine certa ratione in fontem Judæ discernitur, etc., usque ad Unde Timotheo ait: </span><span class="fk">Memor esto verborum quæ commendo fidelibus hominibus, et his qui idonei sunt alios docere</span><span class="ft"> II Tim. 2..</span></p>
  </aside>

  <aside id="FN70">
    <p class="f"><a class="notebackref" href="#JS19_1"><span class="notemark">*</span> 19:1</a> <span class="fk">Filiorum. </span><span class="ft"> AUG., quæst. 20 in Jos. Et Amorrhæus permansit ut habitaret in Elon, etc., usque ad quod ille non faceret. ADAM., hom. 24 in Jos. Juxta LXX mansit Amorrhæus habitare in Elon et in Sannanim, etc., usque ad Et abierunt filii Ephrem peragrare terram secundum fines suos.</span></p>
  </aside>

  <aside id="FN71">
    <p class="f"><a class="notebackref" href="#JS19_49"><span class="notemark">†</span> 19:49</a> <span class="fk">Cumque. </span><span class="ft"> ADAM., hom. 24. Vide mansuetudinem et humilitatem Jesu, etc., usque ad ut libenter Dominus Jesus intrœat cordis nostri hospitium.</span></p>
  </aside>

  <aside id="FN72">
    <p class="f"><a class="notebackref" href="#JS20_2"><span class="notemark">*</span> 20:2</a> <span class="fk">Separate urbes fugitivorum, </span><span class="ft"> etc. ORIG., hom. 34 in Num. Ad civitates refugii confugiunt non omnes homicidæ, sed qui ignoranter homicidium commiserunt. Sunt enim aliqua peccata, quæ si proposito ac voluntate committimus, homicidas nos faciunt, et sunt alia quæ nos, si ignoranter admittimus, decernitur nobis, credo, et præparatur ex præcepto Dei aliquis locus, ubi ad certum tempus habitare debeamus, si qui non voluntaria peccata commisimus, si tamen mundi inveniamur ab his peccatis quæ voluntate commissa sunt. Et ob hoc secernuntur quædam civitates refugii.</span></p>
  </aside>

  <aside id="FN73">
    <p class="f"><a class="notebackref" href="#JS21_1"><span class="notemark">*</span> 21:1</a> <span class="fk">Accesserunt. </span><span class="ft"> ADAM., hom. 25 in Jos. Omnes filii Isræl acceperunt sortes suas in terra, etc., usque ad et recumbet cum Abraham, cum Isaac et Jacob in regno cœlorum. ADAMANT. hom. 26. Supra dictum est, etc., usque ad orbem terræ implevit, et dona spiritalia credentibus tribuit.</span></p>
  </aside>

  <aside id="FN74">
    <p class="f"><a class="notebackref" href="#JS21_39"><span class="notemark">†</span> 21:39</a> <span class="fk">Itaque. </span><span class="ft"> ISID. Quod quadraginta duæ urbes accipiunt Levitæ, prædicatio significatur sanctorum. Ipsi enim possident doctrinam, quæ constat ex decalogo legis, et quadrifario numero Evangelii, quasi quaterdenas urbes habentes: quibus etiam adduntur duæ; quia cuncta quæ prædicant, morali et mystico sensu annuntiant.</span></p>
  </aside>

  <aside id="FN75">
    <p class="f"><a class="notebackref" href="#JS21_41"><span class="notemark">‡</span> 21:41</a> <span class="fk">Deditque Dominus. </span><span class="ft"> AUG., quæst. 21. Quæritur cum Isræl non solum usque ad diem mortis Jesu, etc., usque ad jam data fuerat in quamdam exercitationis utilitatem.</span></p>
  </aside>

  <aside id="FN76">
    <p class="f"><a class="notebackref" href="#JS21_42"><span class="notemark">§</span> 21:42</a> <span class="fk">Nullusque eis. </span><span class="ft"> ID., quæst. 22. Quod ait, etc., usque ad antequam singulis tribubus sua loca defendenda dividerentur.</span></p>
  </aside>

  <aside id="FN77">
    <p class="f"><a class="notebackref" href="#JS22_1"><span class="notemark">*</span> 22:1</a> <span class="fk">Eodem tempore. </span><span class="ft"> ADAMAN., hom. 26 in Job. Congregat Jesus filios Ruben et Gad, etc., usque ad omni impugnatione cessante.</span></p>
  </aside>

  <aside id="FN78">
    <p class="f"><a class="notebackref" href="#JS22_10"><span class="notemark">†</span> 22:10</a> <span class="fk">Cumque. </span><span class="ft"> ADAMANT., hom. 26. Filii Ruben et Gad et dimidia tribus Manasse, etc., usque ad fit ergo unus grex, et unus pastor: illi justi, et isti justi Christiani.</span></p>
  </aside>

  <aside id="FN79">
    <p class="f"><a class="notebackref" href="#JS22_17"><span class="notemark">‡</span> 22:17</a> <span class="fk">Multi. </span><span class="ft"> ADAM. Cadebat ergo aliquando populus in deserto et moriebatur, etc., usque ad et ubi est verus Isræl in Christo Jesu Domino nostro.</span></p>
  </aside>

  <aside id="FN80">
    <p class="f"><a class="notebackref" href="#JS22_29"><span class="notemark">§</span> 22:29</a> <span class="fk">Exstructo. </span><span class="ft"> AUG., quæst. 32 in Jos. </span><span class="fk">Et in sacrificiis salutarium nostrorum. </span><span class="ft"> Quia pluraliter dicta sunt sacrificia, etc., usque ad Solus enim Salvator est ipse</span></p>
  </aside>

  <aside id="FN81">
    <p class="f"><a class="notebackref" href="#JS23_14"><span class="notemark">*</span> 23:14</a> <span class="fk">En ego hodie ingrediar. </span><span class="ft"> AUG., quæst. 24. Quod autem dicit Jesus, etc., usque ad ideo et hic ita hoc verbum interpretatum est.</span></p>
  </aside>

  <aside id="FN82">
    <p class="f"><a class="notebackref" href="#JS24_3"><span class="notemark">*</span> 24:3</a> <span class="fk">Tuli ergo patrem vestrum. </span><span class="ft"> AUG. Quod LXX habent, etc., usque ad quod est verum semen Abrahæ.</span></p>
  </aside>

  <aside id="FN83">
    <p class="f"><a class="notebackref" href="#JS24_11"><span class="notemark">†</span> 24:11</a> <span class="fk">Pugnaverunt. </span><span class="ft"> AUG., quæst. 26 in Jos. Clausis portis se murorum ambitu tuebantur, etc., usque ad armata defensio.</span></p>
  </aside>

  <aside id="FN84">
    <p class="f"><a class="notebackref" href="#JS24_12"><span class="notemark">‡</span> 24:12</a> <span class="fk">Crabrones. </span><span class="ft"> AUG., quæst 27. LXX: </span><span class="fk">Vespas. </span><span class="ft"> Id est forte translative acerrimos timoris aculeos, quibus quodammodo timoribus pungebantur fugerent, aut æreos occultos spiritus, quod in Psalmis dicitur, </span><span class="fk">per angelos malos, </span><span class="ft"> nisi quis dicat, non omnia quæ facta sunt esse scripta, et velit veras vespas intelligi.</span></p>
  </aside>

  <aside id="FN85">
    <p class="f"><a class="notebackref" href="#JS24_19"><span class="notemark">§</span> 24:19</a> <span class="fk">Non poteritis. </span><span class="ft"> AUG., quæst. 28 in Jos. Non poteritis servire Domino, etc., usque ad et postea superabundaret gratia per Jesum Christum, qui est finis legis.</span></p>
  </aside>

  <aside id="FN86">
    <p class="f"><a class="notebackref" href="#JS24_23"><span class="notemark">**</span> 24:23</a> <span class="fk">Auferte. </span><span class="ft"> AUG., quæst. 29 in Jos. Quid est quod ait, etc., </span><span class="fk">usque ad: facie ad faciem cognoscamus eum</span><span class="ft"> I Cor. 13.. AUG., quæst. 30 in Jos. </span><span class="fk">Et disposuit Jesus testamentum, </span><span class="ft"> etc. Hæc verba qui altius perscrutantur, etc., </span><span class="fk">usque ad: sed omnes me dereliquerunt, quod non illis imputetur</span><span class="ft"> II Tim. 4..</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>