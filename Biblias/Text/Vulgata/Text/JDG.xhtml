<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -IUDICUM</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">IUDICUM</p>

  <div class="divCap"><a href='JDG.xhtml#JG1_0' class="button">1</a><a href='JDG.xhtml#JG2_0' class="button">2</a><a href='JDG.xhtml#JG3_0' class="button">3</a><a href='JDG.xhtml#JG4_0' class="button">4</a><a href='JDG.xhtml#JG5_0' class="button">5</a><a href='JDG.xhtml#JG6_0' class="button">6</a><a href='JDG.xhtml#JG7_0' class="button">7</a><a href='JDG.xhtml#JG8_0' class="button">8</a><a href='JDG.xhtml#JG9_0' class="button">9</a><a href='JDG.xhtml#JG10_0' class="button">10</a><a href='JDG.xhtml#JG11_0' class="button">11</a><a href='JDG.xhtml#JG12_0' class="button">12</a><a href='JDG.xhtml#JG13_0' class="button">13</a><a href='JDG.xhtml#JG14_0' class="button">14</a><a href='JDG.xhtml#JG15_0' class="button">15</a><a href='JDG.xhtml#JG16_0' class="button">16</a><a href='JDG.xhtml#JG17_0' class="button">17</a><a href='JDG.xhtml#JG18_0' class="button">18</a><a href='JDG.xhtml#JG19_0' class="button">19</a><a href='JDG.xhtml#JG20_0' class="button">20</a><a href='JDG.xhtml#JG21_0' class="button">21</a></div>

  <p class='main' id='JG0_0'></p>

  <h2>INCIPIT LIBER SOPTHIM ID EST IUDICUM</h2>

  <p class='pT4' id='JG1_0'>1</p>

  <p class='Normale'><span class="Versetto" id="JG1_1">1&#160;</span>Post mortem Josue, consuluerunt filii Israël Dominum, dicentes: Quis ascendet ante nos contra Chananæum, et erit dux belli?<a href='#FN1'>*</a> <span class="Versetto" id="JG1_2">2&#160;</span>Dixitque Dominus: Judas ascendet: ecce tradidi terram in manus ejus.<a href='#FN2'>†</a> <span class="Versetto" id="JG1_3">3&#160;</span>Et ait Judas Simeoni fratri suo: Ascende mecum in sortem meam, et pugna contra Chananæum, ut et ego pergam tecum in sortem tuam. Et abiit cum eo Simeon. <span class="Versetto" id="JG1_4">4&#160;</span>Ascenditque Judas, et tradidit Dominus Chananæum ac Pherezæum in manus eorum: et percusserunt in Bezec decem millia virorum. <span class="Versetto" id="JG1_5">5&#160;</span>Inveneruntque Adonibezec in Bezec, et pugnaverunt contra eum, ac percusserunt Chananæum et Pherezæum. <span class="Versetto" id="JG1_6">6&#160;</span>Fugit autem Adonibezec: quem persecuti comprehenderunt, cæsis summitatibus manuum ejus ac pedum. <span class="Versetto" id="JG1_7">7&#160;</span>Dixitque Adonibezec: Septuaginta reges amputatis manuum ac pedum summitatibus colligebant sub mensa mea ciborum reliquias: sicut feci, ita reddidit mihi Deus. Adduxeruntque eum in Jerusalem, et ibi mortuus est. <span class="Versetto" id="JG1_8">8&#160;</span>Oppugnantes ergo filii Juda Jerusalem, ceperunt eam, et percusserunt in ore gladii, tradentes cunctam incendio civitatem. <span class="Versetto" id="JG1_9">9&#160;</span>Et postea descendentes pugnaverunt contra Chananæum, qui habitabat in montanis, et ad meridiem, et in campestribus. <span class="Versetto" id="JG1_10">10&#160;</span>Pergensque Judas contra Chananæum, qui habitabat in Hebron (cujus nomen fuit antiquitus Cariath Arbe), percussit Sesai, et Ahiman, et Tholmai: <span class="Versetto" id="JG1_11">11&#160;</span>atque inde profectus abiit ad habitatores Dabir, cujus nomen vetus erat Cariath Sepher, id est, civitas litterarum. <span class="Versetto" id="JG1_12">12&#160;</span>Dixitque Caleb: Qui percusserit Cariath Sepher, et vastaverit eam, dabo ei Axam filiam meam uxorem.<a href='#FN3'>‡</a> <span class="Versetto" id="JG1_13">13&#160;</span>Cumque cepisset eam Othoniel filius Cenez frater Caleb minor, dedit ei Axam filiam suam conjugem. <span class="Versetto" id="JG1_14">14&#160;</span>Quam pergentem in itinere monuit vir suus ut peteret a patre suo agrum. Quæ cum suspirasset sedens in asino, dixit ei Caleb: Quid habes? <span class="Versetto" id="JG1_15">15&#160;</span>At illa respondit: Da mihi benedictionem, quia terram arentem dedisti mihi: da et irriguam aquis. Dedit ergo ei Caleb irriguum superius, et irriguum inferius. <span class="Versetto" id="JG1_16">16&#160;</span>Filii autem Cinæi cognati Moysi ascenderunt de civitate palmarum cum filiis Juda, in desertum sortis ejus, quod est ad meridiem Arad, et habitaverunt cum eo. <span class="Versetto" id="JG1_17">17&#160;</span>Abiit autem Judas cum Simeone fratre suo, et percusserunt simul Chananæum qui habitabat in Sephaath, et interfecerunt eum. Vocatumque est nomen urbis, Horma, id est, anathema. <span class="Versetto" id="JG1_18">18&#160;</span>Cepitque Judas Gazam cum finibus suis, et Ascalonem, atque Accaron cum terminis suis. <span class="Versetto" id="JG1_19">19&#160;</span>Fuitque Dominus cum Juda, et montana possedit: nec potuit delere habitatores vallis, quia falcatis curribus abundabant.<a href='#FN4'>§</a> <span class="Versetto" id="JG1_20">20&#160;</span>Dederuntque Caleb Hebron, sicut dixerat Moyses, qui delevit ex ea tres filios Enac. <span class="Versetto" id="JG1_21">21&#160;</span>Jebusæum autem habitatorem Jerusalem non deleverunt filii Benjamin: habitavitque Jebusæus cum filiis Benjamin in Jerusalem, usque in præsentem diem.<a href='#FN5'>**</a> <span class="Versetto" id="JG1_22">22&#160;</span>Domus quoque Joseph ascendit in Bethel, fuitque Dominus cum eis. <span class="Versetto" id="JG1_23">23&#160;</span>Nam cum obsiderent urbem, quæ prius Luza vocabatur, <span class="Versetto" id="JG1_24">24&#160;</span>viderunt hominem egredientem de civitate, dixeruntque ad eum: Ostende nobis introitum civitatis, et faciemus tecum misericordiam. <span class="Versetto" id="JG1_25">25&#160;</span>Qui cum ostendisset eis, percusserunt urbem in ore gladii: hominem autem illum, et omnem cognationem ejus, dimiserunt. <span class="Versetto" id="JG1_26">26&#160;</span>Qui dimissus, abiit in terram Hetthim, et ædificavit ibi civitatem, vocavitque eam Luzam: quæ ita appellatur usque in præsentem diem. <span class="Versetto" id="JG1_27">27&#160;</span>Manasses quoque non delevit Bethsan, et Thanac cum viculis suis, et habitatores Dor, et Jeblaam, et Mageddo cum viculis suis, cœpitque Chananæus habitare cum eis.<a href='#FN6'>††</a> <span class="Versetto" id="JG1_28">28&#160;</span>Postquam autem confortatus est Israël, fecit eos tributarios, et delere noluit. <span class="Versetto" id="JG1_29">29&#160;</span>Ephraim etiam non interfecit Chananæum, qui habitabat in Gazer, sed habitavit cum eo. <span class="Versetto" id="JG1_30">30&#160;</span>Zabulon non delevit habitatores Cetron, et Naalol: sed habitavit Chananæus in medio ejus, factusque est ei tributarius. <span class="Versetto" id="JG1_31">31&#160;</span>Aser quoque non delevit habitatores Accho, et Sidonis, Ahalab, et Achazib, et Helba, et Aphec, et Rohob: <span class="Versetto" id="JG1_32">32&#160;</span>habitavitque in medio Chananæi habitatoris illius terræ, nec interfecit eum. <span class="Versetto" id="JG1_33">33&#160;</span>Nephthali quoque non delevit habitatores Bethsames, et Bethanath: et habitavit inter Chananæum habitatorem terræ, fueruntque ei Bethsamitæ et Bethanitæ tributarii. <span class="Versetto" id="JG1_34">34&#160;</span>Arctavitque Amorrhæus filios Dan in monte, nec dedit eis locum ut ad planiora descenderent:<a href='#FN7'>‡‡</a> <span class="Versetto" id="JG1_35">35&#160;</span>habitavitque in monte Hares, quod interpretatur testaceo, in Ajalon et Salebim. Et aggravata est manus domus Joseph, factusque est ei tributarius. <span class="Versetto" id="JG1_36">36&#160;</span>Fuit autem terminus Amorrhæi ab ascensu Scorpionis, petra, et superiora loca.</p>

  <p class='pT4' id='JG2_0'>2</p>

  <p class='Normale'><span class="Versetto" id="JG2_1">1&#160;</span>Ascenditque angelus Domini de Galgalis ad Locum flentium, et ait: Eduxi vos de Ægypto, et introduxi in terram, pro qua juravi patribus vestris: et pollicitus sum ut non facerem irritum pactum meum vobiscum in sempiternum,<a href='#FN8'>*</a> <span class="Versetto" id="JG2_2">2&#160;</span>ita dumtaxat ut non feriretis fœdus cum habitatoribus terræ hujus, sed aras eorum subverteretis: et noluistis audire vocem meam: cur hoc fecistis? <span class="Versetto" id="JG2_3">3&#160;</span>Quam ob rem nolui delere eos a facie vestra: ut habeatis hostes, et dii eorum sint vobis in ruinam.<a href='#FN9'>†</a> <span class="Versetto" id="JG2_4">4&#160;</span>Cumque loqueretur angelus Domini hæc verba ad omnes filios Israël, elevaverunt ipsi vocem suam, et fleverunt. <span class="Versetto" id="JG2_5">5&#160;</span>Et vocatum est nomen loci illius, Locus flentium, sive lacrimarum: immolaveruntque ibi hostias Domini. <span class="Versetto" id="JG2_6">6&#160;</span>Dimisit ergo Josue populum, et abierunt filii Israël unusquisque in possessionem suam, ut obtinerent eam: <span class="Versetto" id="JG2_7">7&#160;</span>servieruntque Domino cunctis diebus ejus, et seniorum, qui longo post eum vixerunt tempore, et noverant omnia opera Domini quæ fecerat cum Israël.<a href='#FN10'>‡</a> <span class="Versetto" id="JG2_8">8&#160;</span>Mortuus est autem Josue filius Nun, famulus Domini, centum et decem annorum,<a href='#FN11'>§</a> <span class="Versetto" id="JG2_9">9&#160;</span>et sepelierunt eum in finibus possessionis suæ in Thamnathsare in monte Ephraim, a septentrionali plaga montis Gaas. <span class="Versetto" id="JG2_10">10&#160;</span>Omnisque illa generatio congregata est ad patres suos: et surrexerunt alii, qui non noverant Dominum, et opera quæ fecerat cum Israël. <span class="Versetto" id="JG2_11">11&#160;</span>Feceruntque filii Israël malum in conspectu Domini, et servierunt Baalim. <span class="Versetto" id="JG2_12">12&#160;</span>Ac dimiserunt Dominum Deum patrum suorum, qui eduxerat eos de terra Ægypti, et secuti sunt deos alienos, deosque populorum, qui habitabant in circuitu eorum, et adoraverunt eos: et ad iracundiam concitaverunt Dominum, <span class="Versetto" id="JG2_13">13&#160;</span>dimittentes eum, et servientes Baal et Astaroth.<a href='#FN12'>**</a> <span class="Versetto" id="JG2_14">14&#160;</span>Iratusque Dominus contra Israël, tradidit eos in manus diripientium: qui ceperunt eos, et vendiderunt hostibus qui habitabant per gyrum: nec potuerunt resistere adversariis suis,<a href='#FN13'>††</a> <span class="Versetto" id="JG2_15">15&#160;</span>sed quocumque pergere voluissent, manus Domini super eos erat, sicut locutus est, et juravit eis, et vehementer afflicti sunt. <span class="Versetto" id="JG2_16">16&#160;</span>Suscitavitque Dominus judices, qui liberarent eos de vastantium manibus: sed nec eos audire voluerunt, <span class="Versetto" id="JG2_17">17&#160;</span>fornicantes cum diis alienis, et adorantes eos. Cito deseruerunt viam, per quam ingressi fuerant patres eorum: et audientes mandata Domini, omnia fecere contraria. <span class="Versetto" id="JG2_18">18&#160;</span>Cumque Dominus judices suscitaret, in diebus eorum flectebatur misericordia, et audiebat afflictorum gemitus, et liberabat eos de cæde vastantium. <span class="Versetto" id="JG2_19">19&#160;</span>Postquam autem mortuus esset judex, revertebantur, et multo faciebant pejora quam fecerant patres eorum, sequentes deos alienos, servientes eis, et adorantes illos. Non dimiserunt adinventiones suas, et viam durissimam per quam ambulare consueverunt. <span class="Versetto" id="JG2_20">20&#160;</span>Iratusque est furor Domini in Israël, et ait: Quia irritum fecit gens ista pactum meum, quod pepigeram cum patribus eorum, et vocem meam audire contempsit: <span class="Versetto" id="JG2_21">21&#160;</span>et ego non delebo gentes, quas dimisit Josue, et mortuus est: <span class="Versetto" id="JG2_22">22&#160;</span>ut in ipsis experiar Israël, utrum custodiant viam Domini, et ambulent in ea, sicut custodierunt patres eorum, an non. <span class="Versetto" id="JG2_23">23&#160;</span>Dimisit ergo Dominus omnes nationes has, et cito subvertere noluit, nec tradidit in manus Josue.</p>

  <p class='pT4' id='JG3_0'>3</p>

  <p class='Normale'><span class="Versetto" id="JG3_1">1&#160;</span>Hæ sunt gentes quas Dominus dereliquit, ut erudiret in eis Israëlem, et omnes qui non noverant bella Chananæorum: <span class="Versetto" id="JG3_2">2&#160;</span>ut postea discerent filii eorum certare cum hostibus, et habere consuetudinem præliandi: <span class="Versetto" id="JG3_3">3&#160;</span>quinque satrapas Philisthinorum, omnemque Chananæum, et Sidonium, atque Hevæum, qui habitabat in monte Libano, de monte Baal Hermon usque ad introitum Emath. <span class="Versetto" id="JG3_4">4&#160;</span>Dimisitque eos, ut in ipsis experiretur Israëlem, utrum audiret mandata Domini quæ præceperat patribus eorum per manum Moysi, an non. <span class="Versetto" id="JG3_5">5&#160;</span>Itaque filii Israël habitaverunt in medio Chananæi, et Hethæi, et Amorrhæi, et Pherezæi, et Hevæi, et Jebusæi:<a href='#FN14'>*</a> <span class="Versetto" id="JG3_6">6&#160;</span>et duxerunt uxores filias eorum, ipsique filias suas filiis eorum tradiderunt, et servierunt diis eorum. <span class="Versetto" id="JG3_7">7&#160;</span>Feceruntque malum in conspectu Domini, et obliti sunt Dei sui, servientes Baalim et Astaroth. <span class="Versetto" id="JG3_8">8&#160;</span>Iratusque contra Israël Dominus, tradidit eos in manus Chusan Rasathaim regis Mesopotamiæ, servieruntque ei octo annis.<a href='#FN15'>†</a> <span class="Versetto" id="JG3_9">9&#160;</span>Et clamaverunt ad Dominum, qui suscitavit eis salvatorem, et liberavit eos, Othoniel videlicet filium Cenez, fratrem Caleb minorem: <span class="Versetto" id="JG3_10">10&#160;</span>fuitque in eo spiritus Domini, et judicavit Israël. Egressusque est ad pugnam, et tradidit Dominus in manus ejus Chusan Rasathaim regem Syriæ, et oppressit eum.<a href='#FN16'>‡</a> <span class="Versetto" id="JG3_11">11&#160;</span>Quievitque terra quadraginta annis, et mortuus est Othoniel filius Cenez. <span class="Versetto" id="JG3_12">12&#160;</span>Addiderunt autem filii Israël facere malum in conspectu Domini: qui confortavit adversum eos Eglon regem Moab, quia fecerunt malum in conspectu ejus. <span class="Versetto" id="JG3_13">13&#160;</span>Et copulavit ei filios Ammon, et Amalec: abiitque et percussit Israël, atque possedit urbem palmarum. <span class="Versetto" id="JG3_14">14&#160;</span>Servieruntque filii Israël Eglon regi Moab decem et octo annis. <span class="Versetto" id="JG3_15">15&#160;</span>Et postea clamaverunt ad Dominum, qui suscitavit eis salvatorem vocabulo Aod, filium Gera, filii Jemini, qui utraque manu pro dextera utebatur. Miseruntque filii Israël per illum munera Eglon regi Moab.<a href='#FN17'>§</a> <span class="Versetto" id="JG3_16">16&#160;</span>Qui fecit sibi gladium ancipitem, habentem in medio capulum longitudinis palmæ manus, et accinctus est eo subter sagum in dextro femore. <span class="Versetto" id="JG3_17">17&#160;</span>Obtulitque munera Eglon regi Moab. Erat autem Eglon crassus nimis. <span class="Versetto" id="JG3_18">18&#160;</span>Cumque obtulisset ei munera, prosecutus est socios, qui cum eo venerant. <span class="Versetto" id="JG3_19">19&#160;</span>Et reversus de Galgalis, ubi erant idola, dixit ad regem: Verbum secretum habeo ad te, o rex. Et ille imperavit silentium: egressisque omnibus qui circa eum erant, <span class="Versetto" id="JG3_20">20&#160;</span>ingressus est Aod ad eum: sedebat autem in æstivo cœnaculo solus: dixitque: Verbum Dei habeo ad te. Qui statim surrexit de throno.<a href='#FN18'>**</a> <span class="Versetto" id="JG3_21">21&#160;</span>Extenditque Aod sinistram manum, et tulit sicam de dextro femore suo, infixitque eam in ventre ejus <span class="Versetto" id="JG3_22">22&#160;</span>tam valide, ut capulus sequeretur ferrum in vulnere, ac pinguissimo adipe stringeretur. Nec eduxit gladium, sed ita ut percusserat, reliquit in corpore: statimque per secreta naturæ alvi stercora proruperunt.<a href='#FN19'>††</a> <span class="Versetto" id="JG3_23">23&#160;</span>Aod autem clausis diligentissime ostiis cœnaculi, et obfirmatis sera, <span class="Versetto" id="JG3_24">24&#160;</span>per posticum egressus est. Servique regis ingressi viderunt clausas fores cœnaculi, atque dixerunt: Forsitan purgat alvum in æstivo cubiculo. <span class="Versetto" id="JG3_25">25&#160;</span>Expectantesque diu donec erubescerent, et videntes quod nullus aperiret, tulerunt clavem: et aperientes invenerunt dominum suum in terra jacentem mortuum.<a href='#FN20'>‡‡</a> <span class="Versetto" id="JG3_26">26&#160;</span>Aod autem, dum illi turbarentur, effugit, et pertransiit locum idolorum, unde reversus fuerat. Venitque in Seirath: <span class="Versetto" id="JG3_27">27&#160;</span>et statim insonuit buccina in monte Ephraim, descenderuntque cum eo filii Israël, ipso in fronte gradiente. <span class="Versetto" id="JG3_28">28&#160;</span>Qui dixit ad eos: Sequimini me: tradidit enim Dominus inimicos nostros Moabitas in manus nostras. Descenderuntque post eum, et occupaverunt vada Jordanis quæ transmittunt in Moab: et non dimiserunt transire quemquam: <span class="Versetto" id="JG3_29">29&#160;</span>sed percusserunt Moabitas in tempore illo, circiter decem millia, omnes robustos et fortes viros. Nullus eorum evadere potuit. <span class="Versetto" id="JG3_30">30&#160;</span>Humiliatusque est Moab in die illo sub manu Israël: et quievit terra octoginta annis. <span class="Versetto" id="JG3_31">31&#160;</span>Post hunc fuit Samgar filius Anath, qui percussit de Philisthiim sexcentos viros vomere: et ipse quoque defendit Israël.<a href='#FN21'>§§</a></p>

  <p class='pT4' id='JG4_0'>4</p>

  <p class='Normale'><span class="Versetto" id="JG4_1">1&#160;</span>Addideruntque filii Israël facere malum in conspectu Domini post mortem Aod,<a href='#FN22'>*</a> <span class="Versetto" id="JG4_2">2&#160;</span>et tradidit illos Dominus in manus Jabin regis Chanaan, qui regnavit in Asor: habuitque ducem exercitus sui nomine Sisaram, ipse autem habitabat in Haroseth gentium.<a href='#FN23'>†</a> <span class="Versetto" id="JG4_3">3&#160;</span>Clamaveruntque filii Israël ad Dominum: nongentos enim habebat falcatos currus, et per viginti annos vehementer oppresserat eos. <span class="Versetto" id="JG4_4">4&#160;</span>Erat autem Debbora prophetis uxor Lapidoth, quæ judicabat populum in illo tempore.<a href='#FN24'>‡</a> <span class="Versetto" id="JG4_5">5&#160;</span>Et sedebat sub palma, quæ nomine illius vocabatur, inter Rama et Bethel in monte Ephraim: ascendebantque ad eam filii Israël in omne judicium.<a href='#FN25'>§</a> <span class="Versetto" id="JG4_6">6&#160;</span>Quæ misit et vocavit Barac filium Abinoëm de Cedes Nephthali: dixitque ad eum: Præcepit tibi Dominus Deus Israël: Vade, et duc exercitum in montem Thabor, tollesque tecum decem millia pugnatorum de filiis Nephthali, et de filiis Zabulon: <span class="Versetto" id="JG4_7">7&#160;</span>ego autem adducam ad te in loco torrentis Cison, Sisaram principem exercitus Jabin, et currus ejus, atque omnem multitudinem, et tradam eos in manu tua. <span class="Versetto" id="JG4_8">8&#160;</span>Dixitque ad eam Barac: Si venis mecum, vadam: si nolueris venire mecum, non pergam.<a href='#FN26'>**</a> <span class="Versetto" id="JG4_9">9&#160;</span>Quæ dixit ad eum: Ibo quidem tecum, sed in hac vice victoria non reputabitur tibi, quia in manu mulieris tradetur Sisara. Surrexit itaque Debbora, et perrexit cum Barac in Cedes. <span class="Versetto" id="JG4_10">10&#160;</span>Qui, accitis Zabulon et Nephthali, ascendit cum decem millibus pugnatorum, habens Debboram in comitatu suo. <span class="Versetto" id="JG4_11">11&#160;</span>Haber autem Cinæus recesserat quondam a ceteris Cinæis fratribus suis, filiis Hobab cognati Moysi: et tetenderat tabernacula usque ad vallem, quæ vocatur Sennim, et erat juxta Cedes. <span class="Versetto" id="JG4_12">12&#160;</span>Nuntiatumque est Sisaræ quod ascendisset Barac filius Abinoëm in montem Thabor: <span class="Versetto" id="JG4_13">13&#160;</span>et congregavit nongentos falcatos currus, et omnem exercitum de Haroseth gentium ad torrentem Cison. <span class="Versetto" id="JG4_14">14&#160;</span>Dixitque Debbora ad Barac: Surge, hæc est enim dies, in qua tradidit Dominus Sisaram in manus tuas: en ipse ductor est tuus. Descendit itaque Barac de monte Thabor, et decem millia pugnatorum cum eo. <span class="Versetto" id="JG4_15">15&#160;</span>Perterruitque Dominus Sisaram, et omnes currus ejus, universamque multitudinem in ore gladii ad conspectum Barac: in tantum, ut Sisara de curru desiliens, pedibus fugeret, <span class="Versetto" id="JG4_16">16&#160;</span>et Barac persequeretur fugientes currus, et exercitum usque ad Haroseth gentium, et omnis hostium multitudo usque ad internecionem caderet. <span class="Versetto" id="JG4_17">17&#160;</span>Sisara autem fugiens pervenit ad tentorium Jahel uxoris Haber Cinæi. Erat enim pax inter Jabin regem Asor, et domum Haber Cinæi. <span class="Versetto" id="JG4_18">18&#160;</span>Egressa igitur Jahel in occursum Sisaræ, dixit ad eum: Intra ad me, domine mi: intra, ne timeas. Qui ingressus tabernaculum ejus, et opertus ab ea pallio,<a href='#FN27'>††</a> <span class="Versetto" id="JG4_19">19&#160;</span>dixit ad eam: Da mihi, obsecro, paululum aquæ, quia sitio valde. Quæ aperuit utrem lactis, et dedit ei bibere, et operuit illum.<a href='#FN28'>‡‡</a> <span class="Versetto" id="JG4_20">20&#160;</span>Dixitque Sisara ad eam: Sta ante ostium tabernaculi: et cum venerit aliquis interrogans te, et dicens: Numquid hic est aliquis? respondebis: Nullus est. <span class="Versetto" id="JG4_21">21&#160;</span>Tulit itaque Jahel uxor Haber clavum tabernaculi, assumens pariter et malleum: et ingressa abscondite et cum silentio, posuit supra tempus capitis ejus clavum, percussumque malleo defixit in cerebrum usque ad terram: qui soporem morti consocians defecit, et mortuus est. <span class="Versetto" id="JG4_22">22&#160;</span>Et ecce Barac sequens Sisaram veniebat: egressaque Jahel in occursum ejus, dixit ei: Veni, et ostendam tibi virum quem quæris. Qui cum intrasset ad eam, vidit Sisaram jacentem mortuum, et clavum infixum in tempore ejus.<a href='#FN29'>§§</a> <span class="Versetto" id="JG4_23">23&#160;</span>Humiliavit ergo Deus in die illo Jabin regem Chanaan coram filiis Israël: <span class="Versetto" id="JG4_24">24&#160;</span>qui crescebant quotidie, et forti manu opprimebant Jabin regem Chanaan, donec delerent eum.</p>

  <p class='pT4' id='JG5_0'>5</p>

  <p class='Normale'><span class="Versetto" id="JG5_1">1&#160;</span>Cecineruntque Debbora et Barac filius Abinoëm in illo die, dicentes:<a href='#FN30'>*</a> <span class="Versetto" id="JG5_2">2&#160;</span>[Qui sponte obtulistis de Israël animas vestras ad periculum, benedicite Domino. <span class="Versetto" id="JG5_3">3&#160;</span>Audite, reges; auribus percipite, principes: ego sum, ego sum, quæ Domino canam, psallam Domino Deo Israël. <span class="Versetto" id="JG5_4">4&#160;</span>Domine, cum exires de Seir, et transires per regiones Edom, terra mota est, cælique ac nubes distillaverunt aquis. <span class="Versetto" id="JG5_5">5&#160;</span>Montes fluxerunt a facie Domini, et Sinai a facie Domini Dei Israël. <span class="Versetto" id="JG5_6">6&#160;</span>In diebus Samgar filii Anath, in diebus Jahel quieverunt semitæ: et qui ingrediebantur per eas, ambulaverunt per calles devios.<a href='#FN31'>†</a> <span class="Versetto" id="JG5_7">7&#160;</span>Cessaverunt fortes in Israël, et quieverunt: donec surgeret Debbora, surgeret mater in Israël. <span class="Versetto" id="JG5_8">8&#160;</span>Nova bella elegit Dominus, et portas hostium ipse subvertit: clypeus et hasta si apparuerint in quadraginta millibus Israël.] <span class="Versetto" id="JG5_9">9&#160;</span>[Cor meum diligit principes Israël: qui propria voluntate obtulistis vos discrimini, benedicite Domino.<a href='#FN32'>‡</a> <span class="Versetto" id="JG5_10">10&#160;</span>Qui ascenditis super nitentes asinos, et sedetis in judicio, et ambulatis in via, loquimini.<a href='#FN33'>§</a> <span class="Versetto" id="JG5_11">11&#160;</span>Ubi collisi sunt currus, et hostium suffocatus est exercitus, ibi narrentur justitiæ Domini, et clementia in fortes Israël: tunc descendit populus Domini ad portas, et obtinuit principatum.<a href='#FN34'>**</a> <span class="Versetto" id="JG5_12">12&#160;</span>Surge, surge Debbora; surge, surge, et loquere canticum: surge Barac, et apprehende captivos tuos, fili Abinoëm.<a href='#FN35'>††</a> <span class="Versetto" id="JG5_13">13&#160;</span>Salvatæ sunt reliquiæ populi: Dominus in fortibus dimicavit. <span class="Versetto" id="JG5_14">14&#160;</span>Ex Ephraim delevit eos in Amalec, et post eum ex Benjamin in populos tuos, o Amalec: de Machir principes descenderunt, et de Zabulon qui exercitum ducerent ad bellandum. <span class="Versetto" id="JG5_15">15&#160;</span>Duces Issachar fuere cum Debbora, et Barac vestigia sunt secuti, qui quasi in præceps ac barathrum se discrimini dedit: diviso contra se Ruben, magnanimorum reperta est contentio.<a href='#FN36'>‡‡</a> <span class="Versetto" id="JG5_16">16&#160;</span>Quare habitas inter duos terminos, ut audias sibilos gregum? diviso contra se Ruben, magnanimorum reperta est contentio. <span class="Versetto" id="JG5_17">17&#160;</span>Galaad trans Jordanem quiescebat, et Dan vacabat navibus: Aser habitabat in littore maris, et in portubus morabatur. <span class="Versetto" id="JG5_18">18&#160;</span>Zabulon vero et Nephthali obtulerunt animas suas morti in regione Merome.] <span class="Versetto" id="JG5_19">19&#160;</span>[Venerunt reges et pugnaverunt: pugnaverunt reges Chanaan in Thanach juxta aquas Mageddo, et tamen nihil tulere prædantes. <span class="Versetto" id="JG5_20">20&#160;</span>De cælo dimicatum est contra eos: stellæ manentes in ordine et cursu suo, adversus Sisaram pugnaverunt. <span class="Versetto" id="JG5_21">21&#160;</span>Torrens Cison traxit cadavera eorum, torrens Cadumim, torrens Cison: conculca, anima mea, robustos.<a href='#FN37'>§§</a> <span class="Versetto" id="JG5_22">22&#160;</span>Ungulæ equorum ceciderunt, fugientibus impetu, et per præceps ruentibus fortissimis hostium. <span class="Versetto" id="JG5_23">23&#160;</span>Maledicite terræ Meroz, dixit angelus Domini: maledicite habitatoribus ejus, quia non venerunt ad auxilium Domini, in adjutorium fortissimorum ejus.] <span class="Versetto" id="JG5_24">24&#160;</span>[Benedicta inter mulieres Jahel uxor Haber Cinæi, et benedicatur in tabernaculo suo. <span class="Versetto" id="JG5_25">25&#160;</span>Aquam petenti lac dedit, et in phiala principum obtulit butyrum. <span class="Versetto" id="JG5_26">26&#160;</span>Sinistram manum misit ad clavum, et dexteram ad fabrorum malleos. Percussitque Sisaram quærens in capite vulneri locum, et tempus valide perforans: <span class="Versetto" id="JG5_27">27&#160;</span>inter pedes ejus ruit; defecit, et mortuus est: volvebatur ante pedes ejus, et jacebat exanimis et miserabilis. <span class="Versetto" id="JG5_28">28&#160;</span>Per fenestram respiciens, ululabat mater ejus: et de cœnaculo loquebatur: Cur moratur regredi currus ejus? quare tardaverunt pedes quadrigarum illius? <span class="Versetto" id="JG5_29">29&#160;</span>Una sapientior ceteris uxoribus ejus, hæc socrui verba respondit: <span class="Versetto" id="JG5_30">30&#160;</span>Forsitan nunc dividit spolia, et pulcherrima feminarum eligitur ei: vestes diversorum Sisaræ traduntur in prædam, et supellex varia ad ornanda colla congeritur. <span class="Versetto" id="JG5_31">31&#160;</span>Sic pereant omnes inimici tui, Domine: qui autem diligunt te, sicut sol in ortu suo splendet, ita rutilent.] <span class="Versetto" id="JG5_32">32&#160;</span>Quievitque terra per quadraginta annos.</p>

  <p class='pT4' id='JG6_0'>6</p>

  <p class='Normale'><span class="Versetto" id="JG6_1">1&#160;</span>Fecerunt autem filii Israël malum in conspectu Domini: qui tradidit illos in manu Madian septem annis, <span class="Versetto" id="JG6_2">2&#160;</span>et oppressi sunt valde ab eis. Feceruntque sibi antra et speluncas in montibus, et munitissima ad repugnandum loca. <span class="Versetto" id="JG6_3">3&#160;</span>Cumque sevisset Israël, ascendebat Madian et Amalec, ceterique orientalium nationum:<a href='#FN38'>*</a> <span class="Versetto" id="JG6_4">4&#160;</span>et apud eos figentes tentoria, sicut erant in herbis cuncta vastabant usque ad introitum Gazæ: nihilque omnino ad vitam pertinens relinquebant in Israël, non oves, non boves, non asinos. <span class="Versetto" id="JG6_5">5&#160;</span>Ipsi enim et universi greges eorum veniebant cum tabernaculis suis, et instar locustarum universa complebant, innumera multitudo hominum et camelorum, quidquid tetigerant devastantes. <span class="Versetto" id="JG6_6">6&#160;</span>Humiliatusque est Israël valde in conspectu Madian. <span class="Versetto" id="JG6_7">7&#160;</span>Et clamavit ad Dominum postulans auxilium contra Madianitas. <span class="Versetto" id="JG6_8">8&#160;</span>Qui misit ad eos virum prophetam, et locutus est: Hæc dicit Dominus Deus Israël: Ego vos feci conscendere de Ægypto, et eduxi vos de domo servitutis,<a href='#FN39'>†</a> <span class="Versetto" id="JG6_9">9&#160;</span>et liberavi de manu Ægyptiorum, et omnium inimicorum qui affligebant vos: ejecique eos ad introitum vestrum, et tradidi vobis terram eorum. <span class="Versetto" id="JG6_10">10&#160;</span>Et dixi: Ego Dominus Deus vester: ne timeatis deos Amorrhæorum, in quorum terra habitatis. Et noluistis audire vocem meam. <span class="Versetto" id="JG6_11">11&#160;</span>Venit autem angelus Domini, et sedit sub quercu, quæ erat in Ephra, et pertinebat ad Joas patrem familiæ Ezri. Cumque Gedeon filius ejus excuteret atque purgaret frumenta in torculari, ut fugeret Madian, <span class="Versetto" id="JG6_12">12&#160;</span>apparuit ei angelus Domini, et ait: Dominus tecum, virorum fortissime. <span class="Versetto" id="JG6_13">13&#160;</span>Dixitque ei Gedeon: Obsecro, mi domine, si Dominus nobiscum est, cur apprehenderunt nos hæc omnia? ubi sunt mirabilia ejus, quæ narraverunt patres nostri, atque dixerunt: De Ægypto eduxit nos Dominus? nunc autem dereliquit nos Dominus, et tradidit in manu Madian. <span class="Versetto" id="JG6_14">14&#160;</span>Respexitque ad eum Dominus, et ait: Vade in hac fortitudine tua, et liberabis Israël de manu Madian: scito quod miserim te. <span class="Versetto" id="JG6_15">15&#160;</span>Qui respondens ait: Obsecro, mi domine, in quo liberabo Israël? ecce familia mea infima est in Manasse, et ego minimus in domo patris mei. <span class="Versetto" id="JG6_16">16&#160;</span>Dixitque ei Dominus: Ego ero tecum: et percuties Madian quasi unum virum. <span class="Versetto" id="JG6_17">17&#160;</span>Et ille: Si inveni, inquit, gratiam coram te, da mihi signum quod tu sis qui loqueris ad me:<a href='#FN40'>‡</a> <span class="Versetto" id="JG6_18">18&#160;</span>nec recedas hinc, donec revertar ad te, portans sacrificium, et offerens tibi. Qui respondit: Ego præstolabor adventum tuum.<a href='#FN41'>§</a> <span class="Versetto" id="JG6_19">19&#160;</span>Ingressus est itaque Gedeon, et coxit hædum, et de farinæ modio azymos panes: carnesque ponens in canistro, et jus carnium mittens in ollam, tulit omnia sub quercu, et obtulit ei.<a href='#FN42'>**</a> <span class="Versetto" id="JG6_20">20&#160;</span>Cui dixit angelus Domini: Tolle carnes et azymos panes, et pone supra petram illam, et jus desuper funde. Cumque fecisset ita, <span class="Versetto" id="JG6_21">21&#160;</span>extendit angelus Domini summitatem virgæ, quam tenebat in manu, et tetigit carnes et panes azymos: ascenditque ignis de petra, et carnes azymosque panes consumpsit: angelus autem Domini evanuit ex oculis ejus. <span class="Versetto" id="JG6_22">22&#160;</span>Vidensque Gedeon quod esset angelus Domini, ait: Heu mi Domine Deus: quia vidi angelum Domini facie ad faciem. <span class="Versetto" id="JG6_23">23&#160;</span>Dixitque ei Dominus: Pax tecum: ne timeas, non morieris. <span class="Versetto" id="JG6_24">24&#160;</span>Ædificavit ergo ibi Gedeon altare Domino, vocavitque illud, Domini pax, usque in præsentem diem. Cumque adhuc esset in Ephra, quæ est familiæ Ezri, <span class="Versetto" id="JG6_25">25&#160;</span>nocte illa dixit Dominus ad eum: Tolle taurum patris tui, et alterum taurum annorum septem, destruesque aram Baal, quæ est patris tui, et nemus, quod circa aram est, succide. <span class="Versetto" id="JG6_26">26&#160;</span>Et ædificabis ibi altare Domino Deo tuo in summitate petræ hujus, super quam ante sacrificium posuisti: tollesque taurum secundum, et offeres holocaustum super struem lignorum, quæ de nemore succideris. <span class="Versetto" id="JG6_27">27&#160;</span>Assumptis ergo Gedeon decem viris de servis suis, fecit sicut præceperat ei Dominus. Timens autem domum patris sui, et homines illius civitatis, per diem noluit id facere, sed omnia nocte complevit. <span class="Versetto" id="JG6_28">28&#160;</span>Cumque surrexissent viri oppidi ejus mane, viderunt destructam aram Baal, lucumque succisum, et taurum alterum impositum super altare, quod tunc ædificatum erat. <span class="Versetto" id="JG6_29">29&#160;</span>Dixeruntque ad invicem: Quis hoc fecit? Cumque perquirerent auctorem facti, dictum est: Gedeon filius Joas fecit hæc omnia. <span class="Versetto" id="JG6_30">30&#160;</span>Et dixerunt ad Joas: Produc filium tuum huc, ut moriatur: quia destruxit aram Baal, et succidit nemus. <span class="Versetto" id="JG6_31">31&#160;</span>Quibus ille respondit: Numquid ultores estis Baal, ut pugnetis pro eo? qui adversarius est ejus, moriatur antequam lux crastina veniat: si deus est, vindicet se de eo, qui suffodit aram ejus. <span class="Versetto" id="JG6_32">32&#160;</span>Ex illo die vocatus est Gedeon Jerobaal, eo quod dixisset Joas: Ulciscatur se de eo Baal, qui suffodit aram ejus. <span class="Versetto" id="JG6_33">33&#160;</span>Igitur omnis Madian, et Amalec, et orientales populi, congregati sunt simul: et transeuntes Jordanem, castrametati sunt in valle Jezraël.<a href='#FN43'>††</a> <span class="Versetto" id="JG6_34">34&#160;</span>Spiritus autem Domini induit Gedeon, qui clangens buccina convocavit domum Abiezer, ut sequeretur se. <span class="Versetto" id="JG6_35">35&#160;</span>Misitque nuntios in universum Manassen, qui et ipse secutus est eum: et alios nuntios in Aser et Zabulon et Nephthali, qui occurrerunt ei. <span class="Versetto" id="JG6_36">36&#160;</span>Dixitque Gedeon ad Deum: Si salvum facis per manum meam Israël, sicut locutus es,<a href='#FN44'>‡‡</a> <span class="Versetto" id="JG6_37">37&#160;</span>ponam hoc vellus lanæ in area: si ros in solo vellere fuerit, et in omni terra siccitas, sciam quod per manum meam, sicut locutus es, liberabis Israël.<a href='#FN45'>§§</a> <span class="Versetto" id="JG6_38">38&#160;</span>Factumque est ita. Et de nocte consurgens expresso vellere, concham rore implevit. <span class="Versetto" id="JG6_39">39&#160;</span>Dixitque rursus ad Deum: Ne irascatur furor tuus contra me si adhuc semel tentavero, signum quærens in vellere. Oro ut solum vellus siccum sit, et omnis terra rore madens.<a href='#FN46'>***</a> <span class="Versetto" id="JG6_40">40&#160;</span>Fecitque Deus nocte illa ut postulaverat: et fuit siccitas in solo vellere, et ros in omni terra.</p>

  <p class='pT4' id='JG7_0'>7</p>

  <p class='Normale'><span class="Versetto" id="JG7_1">1&#160;</span>Igitur Jerobaal qui et Gedeon, de nocte consurgens, et omnis populus cum eo, venit ad fontem qui vocatur Harad. Erant autem castra Madian in valle ad septentrionalem plagam collis excelsi. <span class="Versetto" id="JG7_2">2&#160;</span>Dixitque Dominus ad Gedeon: Multus tecum est populus, nec tradetur Madian in manus ejus: ne glorietur contra me Israël, et dicat: Meis viribus liberatus sum. <span class="Versetto" id="JG7_3">3&#160;</span>Loquere ad populum, et cunctis audientibus prædica: Qui formidolosus et timidus est, revertatur. Recesseruntque de monte Galaad, et reversi sunt de populo viginti duo millia virorum, et tantum decem millia remanserunt.<a href='#FN47'>*</a> <span class="Versetto" id="JG7_4">4&#160;</span>Dixitque Dominus ad Gedeon: Adhuc populus multus est: duc eos ad aquas et ibi probabo illos: et de quo dixero tibi ut tecum vadat, ipse pergat; quem ire prohibuero, revertatur.<a href='#FN48'>†</a> <span class="Versetto" id="JG7_5">5&#160;</span>Cumque descendisset populus ad aquas, dixit Dominus ad Gedeon: Qui lingua lambuerint aquas, sicut solent canes lambere, separabis eos seorsum: qui autem curvatis genibus biberint, in altera parte erunt.<a href='#FN49'>‡</a> <span class="Versetto" id="JG7_6">6&#160;</span>Fuit itaque numerus eorum qui manu ad os projiciente lambuerunt aquas, trecenti viri: omnis autem reliqua multitudo flexo poplite biberat.<a href='#FN50'>§</a> <span class="Versetto" id="JG7_7">7&#160;</span>Et ait Dominus ad Gedeon: In trecentis viris qui lambuerunt aquas, liberabo vos, et tradam in manu tua Madian: omnis autem reliqua multitudo revertatur in locum suum. <span class="Versetto" id="JG7_8">8&#160;</span>Sumptis itaque pro numero cibariis et tubis, omnem reliquam multitudinem abire præcepit ad tabernacula sua: et ipse cum trecentis viris se certamini dedit. Castra autem Madian erant subter in valle. <span class="Versetto" id="JG7_9">9&#160;</span>Eadem nocte dixit Dominus ad eum: Surge, et descende in castra: quia tradidi eos in manu tua. <span class="Versetto" id="JG7_10">10&#160;</span>Sin autem solus ire formidas, descendat tecum Phara puer tuus. <span class="Versetto" id="JG7_11">11&#160;</span>Et cum audieris quid loquantur, tunc confortabuntur manus tuæ, et securior ad hostium castra descendes. Descendit ergo ipse et Phara puer ejus in partem castrorum, ubi erant armatorum vigiliæ. <span class="Versetto" id="JG7_12">12&#160;</span>Madian autem et Amalec, et omnes orientales populi, fusi jacebant in valle, ut locustarum multitudo: cameli quoque innumerabiles erant, sicut arena quæ jacet in littore maris. <span class="Versetto" id="JG7_13">13&#160;</span>Cumque venisset Gedeon, narrabat aliquis somnium proximo suo: et in hunc modum referebat quod viderat: Vidi somnium, et videbatur mihi quasi subcinericius panis ex hordeo volvi, et in castra Madian descendere: cumque pervenisset ad tabernaculum, percussit illud, atque subvertit, et terræ funditus coæquavit.<a href='#FN51'>**</a> <span class="Versetto" id="JG7_14">14&#160;</span>Respondit is, cui loquebatur: Non est hoc aliud, nisi gladius Gedeonis filii Joas viri Israëlitæ: tradidit enim Dominus in manus ejus Madian, et omnia castra ejus. <span class="Versetto" id="JG7_15">15&#160;</span>Cumque audisset Gedeon somnium, et interpretationem ejus, adoravit: et reversus est ad castra Israël, et ait: Surgite, tradidit enim Dominus in manus nostras castra Madian. <span class="Versetto" id="JG7_16">16&#160;</span>Divisitque trecentos viros in tres partes, et dedit tubas in manibus eorum, lagenasque vacuas, ac lampades in medio lagenarum.<a href='#FN52'>††</a> <span class="Versetto" id="JG7_17">17&#160;</span>Et dixit ad eos: Quod me facere videritis, hoc facite: ingrediar partem castrorum, et quod fecero, sectamini. <span class="Versetto" id="JG7_18">18&#160;</span>Quando personuerit tuba in manu mea, vos quoque per castrorum circuitum clangite, et conclamate: Domino et Gedeoni. <span class="Versetto" id="JG7_19">19&#160;</span>Ingressusque est Gedeon, et trecenti viri qui erant cum eo, in partem castrorum, incipientibus vigiliis noctis mediæ: et custodibus suscitatis, cœperunt buccinis clangere, et complodere inter se lagenas. <span class="Versetto" id="JG7_20">20&#160;</span>Cumque per gyrum castrorum in tribus personarent locis, et hydrias confregissent, tenuerunt sinistris manibus lampades, et dextris sonantes tubas, clamaveruntque: Gladius Domini et Gedeonis:<a href='#FN53'>‡‡</a> <span class="Versetto" id="JG7_21">21&#160;</span>stantes singuli in loco suo per circuitum castrorum hostilium. Omnia itaque castra turbata sunt, et vociferantes ululantesque fugerunt: <span class="Versetto" id="JG7_22">22&#160;</span>et nihilominus insistebant trecenti viri buccinis personantes. Immisitque Dominus gladium omnibus castris, et mutua se cæde truncabant, <span class="Versetto" id="JG7_23">23&#160;</span>fugientes usque ad Bethsetta, et crepidinem Abelmehula in Tebbath. Conclamantes autem viri Israël de Nephthali, et Aser, et omni Manasse, persequebantur Madian. <span class="Versetto" id="JG7_24">24&#160;</span>Misitque Gedeon nuntios in omnem montem Ephraim, dicens: Descendite in occursum Madian, et occupate aquas usque Bethbera atque Jordanem. Clamavitque omnis Ephraim, et præoccupavit aquas atque Jordanem usque Bethbera. <span class="Versetto" id="JG7_25">25&#160;</span>Apprehensosque duos viros Madian, Oreb et Zeb, interfecit Oreb in petra Oreb, Zeb vero in torculari Zeb. Et persecuti sunt Madian, capita Oreb et Zeb portantes ad Gedeon trans fluenta Jordanis.</p>

  <p class='pT4' id='JG8_0'>8</p>

  <p class='Normale'><span class="Versetto" id="JG8_1">1&#160;</span>Dixeruntque ad eum viri Ephraim: Quid est hoc quod facere voluisti, ut nos non vocares, cum ad pugnam pergeres contra Madian? jurgantes fortiter, et prope vim inferentes. <span class="Versetto" id="JG8_2">2&#160;</span>Quibus ille respondit: Quod enim tale facere potui, quale vos fecistis? nonne melior est racemus Ephraim, vindemiis Abiezer? <span class="Versetto" id="JG8_3">3&#160;</span>In manus vestras Dominus tradidit principes Madian, Oreb et Zeb: quid tale facere potui, quale vos fecistis? Quod cum locutus esset, requievit spiritus eorum, quo tumebant contra eum. <span class="Versetto" id="JG8_4">4&#160;</span>Cumque venisset Gedeon ad Jordanem, transivit eum cum trecentis viris, qui secum erant: et præ lassitudine, fugientes persequi non poterant. <span class="Versetto" id="JG8_5">5&#160;</span>Dixitque ad viros Soccoth: Date, obsecro, panes populo qui mecum est, quia valde defecerunt: ut possimus persequi Zebee et Salmana reges Madian. <span class="Versetto" id="JG8_6">6&#160;</span>Responderunt principes Soccoth: Forsitan palmæ manuum Zebee et Salmana in manu tua sunt, et idcirco postulas ut demus exercitui tuo panes. <span class="Versetto" id="JG8_7">7&#160;</span>Quibus ille ait: Cum ergo tradiderit Dominus Zebee et Salmana in manus meas, conteram carnes vestras cum spinis tribulisque deserti. <span class="Versetto" id="JG8_8">8&#160;</span>Et inde conscendens, venit in Phanuel: locutusque est ad viros loci illius similia. Cui et illi responderunt, sicut responderant viri Soccoth. <span class="Versetto" id="JG8_9">9&#160;</span>Dixit itaque et eis: Cum reversus fuero victor in pace, destruam turrim hanc. <span class="Versetto" id="JG8_10">10&#160;</span>Zebee autem et Salmana requiescebant cum omni exercitu suo. Quindecim enim millia viri remanserant ex omnibus turmis orientalium populorum, cæsis centum viginti millibus bellatorum educentium gladium. <span class="Versetto" id="JG8_11">11&#160;</span>Ascendensque Gedeon per viam eorum, qui in tabernaculis morabantur, ad orientalem partem Nobe et Jegbaa, percussit castra hostium, qui securi erant, et nihil adversi suspicabantur. <span class="Versetto" id="JG8_12">12&#160;</span>Fugeruntque Zebee et Salmana, quos persequens Gedeon comprehendit, turbato omni exercitu eorum. <span class="Versetto" id="JG8_13">13&#160;</span>Revertensque de bello ante solis ortum, <span class="Versetto" id="JG8_14">14&#160;</span>apprehendit puerum de viris Soccoth: interrogavitque eum nomina principum et seniorum Soccoth, et descripsit septuaginta septem viros. <span class="Versetto" id="JG8_15">15&#160;</span>Venitque ad Soccoth, et dixit eis: En Zebee et Salmana, super quibus exprobrastis mihi, dicentes: Forsitan manus Zebee et Salmana in manibus tuis sunt, et idcirco postulas ut demus viris, qui lassi sunt et defecerunt, panes. <span class="Versetto" id="JG8_16">16&#160;</span>Tulit ergo seniores civitatis et spinas deserti ac tribulos, et contrivit cum eis atque comminuit viros Soccoth. <span class="Versetto" id="JG8_17">17&#160;</span>Turrim quoque Phanuel subvertit, occisis habitatoribus civitatis. <span class="Versetto" id="JG8_18">18&#160;</span>Dixitque ad Zebee et Salmana: Quales fuerunt viri, quos occidistis in Thabor? Qui responderunt: Similes tui, et unus ex eis quasi filius regis. <span class="Versetto" id="JG8_19">19&#160;</span>Quibus ille respondit: Fratres mei fuerunt, filii matris meæ. Vivit Dominus, quia si servassetis eos, non vos occiderem. <span class="Versetto" id="JG8_20">20&#160;</span>Dixitque Jether primogenito suo: Surge, et interfice eos. Qui non eduxit gladium: timebat enim, quia adhuc puer erat. <span class="Versetto" id="JG8_21">21&#160;</span>Dixeruntque Zebee et Salmana: Tu surge, et irrue in nos: quia juxta ætatem robur est hominis. Surrexit Gedeon, et interfecit Zebee et Salmana: et tulit ornamenta ac bullas quibus colla regalium camelorum decorari solent. <span class="Versetto" id="JG8_22">22&#160;</span>Dixeruntque omnes viri Israël ad Gedeon: Dominare nostri tu, et filius tuus, et filius filii tui: quia liberasti nos de manu Madian. <span class="Versetto" id="JG8_23">23&#160;</span>Quibus ille ait: Non dominabor vestri, nec dominabitur in vos filius meus, sed dominabitur vobis Dominus. <span class="Versetto" id="JG8_24">24&#160;</span>Dixitque ad eos: Unam petitionem postulo a vobis: date mihi inaures ex præda vestra. Inaures enim aureas Ismaëlitæ habere consueverant. <span class="Versetto" id="JG8_25">25&#160;</span>Qui responderunt: Libentissime dabimus. Expandentesque super terram pallium, projecerunt in eo inaures de præda: <span class="Versetto" id="JG8_26">26&#160;</span>et fuit pondus postulatarum inaurium, mille septingenti auri sicli, absque ornamentis, et monilibus, et veste purpurea, quibus reges Madian uti soliti erant, et præter torques aureas camelorum. <span class="Versetto" id="JG8_27">27&#160;</span>Fecitque ex eo Gedeon ephod, et posuit illud in civitate sua Ephra. Fornicatusque est omnis Israël in eo, et factum est Gedeoni et omni domui ejus in ruinam.<a href='#FN54'>*</a> <span class="Versetto" id="JG8_28">28&#160;</span>Humiliatus est autem Madian coram filiis Israël, nec potuerunt ultra cervices elevare: sed quievit terra per quadraginta annos, quibus Gedeon præfuit. <span class="Versetto" id="JG8_29">29&#160;</span>Abiit itaque Jerobaal filius Joas, et habitavit in domo sua: <span class="Versetto" id="JG8_30">30&#160;</span>habuitque septuaginta filios, qui egressi sunt de femore ejus: eo quod plures haberet uxores. <span class="Versetto" id="JG8_31">31&#160;</span>Concubina autem illius, quam habebat in Sichem, genuit ei filium nomine Abimelech. <span class="Versetto" id="JG8_32">32&#160;</span>Mortuusque est Gedeon filius Joas in senectute bona, et sepultus est in sepulchro Joas patris sui in Ephra de familia Ezri. <span class="Versetto" id="JG8_33">33&#160;</span>Postquam autem mortuus est Gedeon, aversi sunt filii Israël, et fornicati sunt cum Baalim. Percusseruntque cum Baal fœdus, ut esset eis in deum: <span class="Versetto" id="JG8_34">34&#160;</span>nec recordati sunt Domini Dei sui, qui eruit eos de manibus inimicorum suorum omnium per circuitum: <span class="Versetto" id="JG8_35">35&#160;</span>nec fecerunt misericordiam cum domo Jerobaal Gedeon, juxta omnia bona quæ fecerat Israëli.</p>

  <p class='pT4' id='JG9_0'>9</p>

  <p class='Normale'><span class="Versetto" id="JG9_1">1&#160;</span>Abiit autem Abimelech filius Jerobaal in Sichem ad fratres matris suæ, et locutus est ad eos, et ad omnem cognationem domus patris matris suæ, dicens: <span class="Versetto" id="JG9_2">2&#160;</span>Loquimini ad omnes viros Sichem: Quid vobis est melius, ut dominentur vestri septuaginta viri omnes filii Jerobaal, an ut dominetur unus vir? simulque considerate quod os vestrum et caro vestra sum. <span class="Versetto" id="JG9_3">3&#160;</span>Locutique sunt fratres matris ejus de eo ad omnes viros Sichem universos sermones istos, et inclinaverunt cor eorum post Abimelech, dicentes: Frater noster est. <span class="Versetto" id="JG9_4">4&#160;</span>Dederuntque illi septuaginta pondo argenti de fano Baalberit. Qui conduxit sibi ex eo viros inopes et vagos, secutique sunt eum. <span class="Versetto" id="JG9_5">5&#160;</span>Et venit in domum patris sui in Ephra, et occidit fratres suos filios Jerobaal, septuaginta viros super lapidem unum: remansitque Joatham filius Jerobaal minimus, et absconditus est.<a href='#FN55'>*</a> <span class="Versetto" id="JG9_6">6&#160;</span>Congregati sunt autem omnes viri Sichem, et universæ familiæ urbis Mello: abieruntque et constituerunt regem Abimelech, juxta quercum quæ stabat in Sichem. <span class="Versetto" id="JG9_7">7&#160;</span>Quod cum nuntiatum esset Joatham, ivit, et stetit in vertice montis Garizim: elevataque voce, clamavit, et dixit: Audite me, viri Sichem; ita audiat vos Deus. <span class="Versetto" id="JG9_8">8&#160;</span>Ierunt ligna, ut ungerent super se regem: dixeruntque olivæ: Impera nobis. <span class="Versetto" id="JG9_9">9&#160;</span>Quæ respondit: Numquid possum deserere pinguedinem meam, qua et dii utuntur et homines, et venire ut inter ligna promovear? <span class="Versetto" id="JG9_10">10&#160;</span>Dixeruntque ligna ad arborem ficum: Veni, et super nos regnum accipe.<a href='#FN56'>†</a> <span class="Versetto" id="JG9_11">11&#160;</span>Quæ respondit eis: Numquid possum deserere dulcedinem meam, fructusque suavissimos, et ire ut inter cetera ligna promovear? <span class="Versetto" id="JG9_12">12&#160;</span>Locutaque sunt ligna ad vitem: Veni, et impera nobis. <span class="Versetto" id="JG9_13">13&#160;</span>Quæ respondit eis: Numquid possum deserere vinum meum, quod lætificat Deum et homines, et inter ligna cetera promoveri? <span class="Versetto" id="JG9_14">14&#160;</span>Dixeruntque omnia ligna ad rhamnum: Veni, et impera super nos. <span class="Versetto" id="JG9_15">15&#160;</span>Quæ respondit eis: Si vere me regem vobis constituitis, venite, et sub umbra mea requiescite: si autem non vultis, egrediatur ignis de rhamno, et devoret cedros Libani. <span class="Versetto" id="JG9_16">16&#160;</span>Nunc igitur, si recte et absque peccato constituistis super vos regem Abimelech, et bene egistis cum Jerobaal, et cum domo ejus, et reddidistis vicem beneficiis ejus, qui pugnavit pro vobis, <span class="Versetto" id="JG9_17">17&#160;</span>et animam suam dedit periculis, ut erueret vos de manu Madian, <span class="Versetto" id="JG9_18">18&#160;</span>qui nunc surrexistis contra domum patris mei, et interfecistis filios ejus septuaginta viros super unum lapidem, et constituistis regem Abimelech filium ancillæ ejus super habitatores Sichem, eo quod frater vester sit: <span class="Versetto" id="JG9_19">19&#160;</span>si ergo recte et absque vitio egistis cum Jerobaal et domo ejus, hodie lætamini in Abimelech, et ille lætetur in vobis. <span class="Versetto" id="JG9_20">20&#160;</span>Sin autem perverse: egrediatur ignis ex eo, et consumat habitatores Sichem, et oppidum Mello: egrediaturque ignis de viris Sichem, et de oppido Mello, et devoret Abimelech. <span class="Versetto" id="JG9_21">21&#160;</span>Quæ cum dixisset, fugit, et abiit in Bera: habitavitque ibi ob metum Abimelech fratris sui. <span class="Versetto" id="JG9_22">22&#160;</span>Regnavit itaque Abimelech super Israël tribus annis. <span class="Versetto" id="JG9_23">23&#160;</span>Misitque Dominus spiritum pessimum inter Abimelech et habitatores Sichem: qui cœperunt eum detestari,<a href='#FN57'>‡</a> <span class="Versetto" id="JG9_24">24&#160;</span>et scelus interfectionis septuaginta filiorum Jerobaal, et effusionem sanguinis eorum conferre in Abimelech fratrem suum, et in ceteros Sichimorum principes, qui eum adjuverant. <span class="Versetto" id="JG9_25">25&#160;</span>Posueruntque insidias adversus eum in summitate montium: et dum illius præstolabantur adventum, exercebant latrocinia, agentes prædas de prætereuntibus: nuntiatumque est Abimelech. <span class="Versetto" id="JG9_26">26&#160;</span>Venit autem Gaal filius Obed cum fratribus suis, et transivit in Sichimam. Ad cujus adventum erecti habitatores Sichem, <span class="Versetto" id="JG9_27">27&#160;</span>egressi sunt in agros, vastantes vineas, uvasque calcantes: et factis cantantium choris, ingressi sunt fanum dei sui, et inter epulas et pocula maledicebant Abimelech, <span class="Versetto" id="JG9_28">28&#160;</span>clamante Gaal filio Obed: Quis est Abimelech, et quæ est Sichem, ut serviamus ei? numquid non est filius Jerobaal, et constituit principem Zebul servum suum super viros Emor patris Sichem? cur ergo serviemus ei? <span class="Versetto" id="JG9_29">29&#160;</span>utinam daret aliquis populum istum sub manu mea, ut auferrem de medio Abimelech. Dictumque est Abimelech: Congrega exercitus multitudinem, et veni. <span class="Versetto" id="JG9_30">30&#160;</span>Zebul enim princeps civitatis, auditis sermonibus Gaal filii Obed, iratus est valde, <span class="Versetto" id="JG9_31">31&#160;</span>et misit clam ad Abimelech nuntios, dicens: Ecce Gaal filius Obed venit in Sichimam cum fratribus suis, et oppugnat adversum te civitatem. <span class="Versetto" id="JG9_32">32&#160;</span>Surge itaque nocte cum populo qui tecum est, et latita in agro:<a href='#FN58'>§</a> <span class="Versetto" id="JG9_33">33&#160;</span>et primo mane, oriente sole, irrue super civitatem. Illo autem egrediente adversum te cum populo suo, fac ei quod potueris. <span class="Versetto" id="JG9_34">34&#160;</span>Surrexit itaque Abimelech cum omni exercitu suo nocte, et tetendit insidias juxta Sichimam in quatuor locis. <span class="Versetto" id="JG9_35">35&#160;</span>Egressusque est Gaal filius Obed, et stetit in introitu portæ civitatis. Surrexit autem Abimelech, et omnis exercitus cum eo, de insidiarum loco. <span class="Versetto" id="JG9_36">36&#160;</span>Cumque vidisset populum Gaal, dixit ad Zebul: Ecce de montibus multitudo descendit. Cui ille respondit: Umbras montium vides quasi capita hominum, et hoc errore deciperis. <span class="Versetto" id="JG9_37">37&#160;</span>Rursumque Gaal ait: Ecce populus de umbilico terræ descendit, et unus cuneus venit per viam quæ respicit quercum. <span class="Versetto" id="JG9_38">38&#160;</span>Cui dixit Zebul: Ubi est nunc os tuum, quo loquebaris: Quis est Abimelech ut serviamus ei? nonne hic populus est, quem despiciebas? egredere, et pugna contra eum. <span class="Versetto" id="JG9_39">39&#160;</span>Abiit ergo Gaal, spectante Sichimorum populo, et pugnavit contra Abimelech, <span class="Versetto" id="JG9_40">40&#160;</span>qui persecutus est eum fugientem, et in urbem compulit: cecideruntque ex parte ejus plurimi, usque ad portam civitatis. <span class="Versetto" id="JG9_41">41&#160;</span>Et Abimelech sedit in Ruma: Zebul autem Gaal et socios ejus expulit de urbe, nec in ea passus est commorari. <span class="Versetto" id="JG9_42">42&#160;</span>Sequenti ergo die, egressus est populus in campum. Quod cum nuntiatum esset Abimelech, <span class="Versetto" id="JG9_43">43&#160;</span>tulit exercitum suum, et divisit in tres turmas, tendens insidias in agris. Vidensque quod egrederetur populus de civitate, surrexit, et irruit in eos <span class="Versetto" id="JG9_44">44&#160;</span>cum cuneo suo, oppugnans et obsidens civitatem: duæ autem turmæ palantes per campum adversarios persequebantur. <span class="Versetto" id="JG9_45">45&#160;</span>Porro Abimelech omni die illo oppugnabat urbem: quam cepit, interfectis habitatoribus ejus, ipsaque destructa, ita ut sal in ea dispergeret. <span class="Versetto" id="JG9_46">46&#160;</span>Quod cum audissent qui habitabant in turre Sichimorum, ingressi sunt fanum dei sui Berith, ubi fœdus cum eo pepigerant, et ex eo locus nomen acceperat: qui erat munitus valde. <span class="Versetto" id="JG9_47">47&#160;</span>Abimelech quoque audiens viros turris Sichimorum pariter conglobatos, <span class="Versetto" id="JG9_48">48&#160;</span>ascendit in montem Selmon cum omni populo suo: et arrepta securi, præcidit arboris ramum, impositumque ferens humero, dixit ad socios: Quod me videtis facere, cito facite. <span class="Versetto" id="JG9_49">49&#160;</span>Igitur certatim ramos de arboribus præcidentes, sequebantur ducem. Qui circumdantes præsidium, succenderunt: atque ita factum est, ut fumo et igne mille homines necarentur, viri pariter et mulieres, habitatorum turris Sichem. <span class="Versetto" id="JG9_50">50&#160;</span>Abimelech autem inde proficiscens venit ad oppidum Thebes, quod circumdans obsidebat exercitu. <span class="Versetto" id="JG9_51">51&#160;</span>Erat autem turris excelsa in media civitate, ad quam confugerant simul viri ac mulieres, et omnes principes civitatis, clausa firmissime janua, et super turris tectum stantes per propugnacula. <span class="Versetto" id="JG9_52">52&#160;</span>Accedensque Abimelech juxta turrim, pugnabat fortiter: et appropinquans ostio, ignem supponere nitebatur: <span class="Versetto" id="JG9_53">53&#160;</span>et ecce una mulier fragmen molæ desuper jaciens, illisit capiti Abimelech, et confregit cerebrum ejus. <span class="Versetto" id="JG9_54">54&#160;</span>Qui vocavit cito armigerum suum, et ait ad eum: Evagina gladium tuum, et percute me, ne forte dicatur quod a femina interfectus sim. Qui jussa perficiens, interfecit eum. <span class="Versetto" id="JG9_55">55&#160;</span>Illoque mortuo, omnes qui cum eo erant de Israël, reversi sunt in sedes suas: <span class="Versetto" id="JG9_56">56&#160;</span>et reddidit Deus malum quod fecerat Abimelech contra patrem suum, interfectis septuaginta fratribus suis. <span class="Versetto" id="JG9_57">57&#160;</span>Sichimitis quoque quod operati erant, retributum est, et venit super eos maledictio Joatham filii Jerobaal.</p>

  <p class='pT4' id='JG10_0'>10</p>

  <p class='Normale'><span class="Versetto" id="JG10_1">1&#160;</span>Post Abimelech surrexit dux in Israël Thola filius Phua patrui Abimelech, vir de Issachar, qui habitavit in Samir montis Ephraim:<a href='#FN59'>*</a> <span class="Versetto" id="JG10_2">2&#160;</span>et judicavit Israëlem viginti et tribus annis, mortuusque est, ac sepultus in Samir. <span class="Versetto" id="JG10_3">3&#160;</span>Huic successit Jair Galaadites, qui judicavit Israël per viginti et duos annos, <span class="Versetto" id="JG10_4">4&#160;</span>habens triginta filios sedentes super triginta pullos asinarum, et principes triginta civitatum, quæ ex nomine ejus sunt appellatæ Havoth Jair, id est, oppida Jair, usque in præsentem diem, in terra Galaad. <span class="Versetto" id="JG10_5">5&#160;</span>Mortuusque est Jair, ac sepultus in loco cui est vocabulum Camon. <span class="Versetto" id="JG10_6">6&#160;</span>Filii autem Israël peccatis veteribus jungentes nova, fecerunt malum in conspectu Domini, et servierunt idolis, Baalim et Astaroth, et diis Syriæ ac Sidonis et Moab et filiorum Ammon et Philisthiim: dimiseruntque Dominum, et non coluerunt eum. <span class="Versetto" id="JG10_7">7&#160;</span>Contra quos Dominus iratus, tradidit eos in manus Philisthiim et filiorum Ammon. <span class="Versetto" id="JG10_8">8&#160;</span>Afflictique sunt, et vehementer oppressi per annos decem et octo, omnes qui habitabant trans Jordanem in terra Amorrhæi, qui est in Galaad: <span class="Versetto" id="JG10_9">9&#160;</span>in tantum ut filii Ammon, Jordane transmisso, vastarent Judam et Benjamin et Ephraim: afflictusque est Israël nimis. <span class="Versetto" id="JG10_10">10&#160;</span>Et clamantes ad Dominum, dixerunt: Peccavimus tibi, quia dereliquimus Dominum Deum nostrum, et servivimus Baalim. <span class="Versetto" id="JG10_11">11&#160;</span>Quibus locutus est Dominus: Numquid non Ægyptii et Amorrhæi, filiique Ammon et Philisthiim, <span class="Versetto" id="JG10_12">12&#160;</span>Sidonii quoque et Amalec et Chanaan oppresserunt vos, et clamastis ad me, et erui vos de manu eorum? <span class="Versetto" id="JG10_13">13&#160;</span>Et tamen reliquistis me, et coluistis deos alienos: idcirco non addam ut ultra vos liberem: <span class="Versetto" id="JG10_14">14&#160;</span>ite, et invocate deos quos elegistis: ipsi vos liberent in tempore angustiæ. <span class="Versetto" id="JG10_15">15&#160;</span>Dixeruntque filii Israël ad Dominum: Peccavimus, redde tu nobis quidquid tibi placet: tantum nunc libera nos. <span class="Versetto" id="JG10_16">16&#160;</span>Quæ dicentes, omnia de finibus suis alienorum deorum idola projecerunt, et servierunt Domino Deo: qui doluit super miseriis eorum. <span class="Versetto" id="JG10_17">17&#160;</span>Itaque filii Ammon conclamantes in Galaad fixere tentoria, contra quos congregati filii Israël in Maspha castrametati sunt. <span class="Versetto" id="JG10_18">18&#160;</span>Dixeruntque principes Galaad singuli ad proximos suos: Qui primus ex nobis contra filios Ammon cœperit dimicare, erit dux populi Galaad.</p>

  <p class='pT4' id='JG11_0'>11</p>

  <p class='Normale'><span class="Versetto" id="JG11_1">1&#160;</span>Fuit illo tempore Jephte Galaadites vir fortissimus atque pugnator, filius mulieris meretricis, qui natus est de Galaad.<a href='#FN60'>*</a> <span class="Versetto" id="JG11_2">2&#160;</span>Habuit autem Galaad uxorem, de qua suscepit filios: qui postquam creverant, ejecerunt Jephte, dicentes: Hæres in domo patris nostri esse non poteris, quia de altera matre natus es. <span class="Versetto" id="JG11_3">3&#160;</span>Quos ille fugiens atque devitans, habitavit in terra Tob: congregatique sunt ad eum viri inopes, et latrocinantes, et quasi principem sequebantur.<a href='#FN61'>†</a> <span class="Versetto" id="JG11_4">4&#160;</span>In illis diebus pugnabant filii Ammon contra Israël. <span class="Versetto" id="JG11_5">5&#160;</span>Quibus acriter instantibus perrexerunt majores natu de Galaad, ut tollerent in auxilium sui Jephte de terra Tob: <span class="Versetto" id="JG11_6">6&#160;</span>dixeruntque ad eum: Veni et esto princeps noster, et pugna contra filios Ammon. <span class="Versetto" id="JG11_7">7&#160;</span>Quibus ille respondit: Nonne vos estis, qui odistis me, et ejecistis de domo patris mei? et nunc venistis ad me necessitate compulsi. <span class="Versetto" id="JG11_8">8&#160;</span>Dixeruntque principes Galaad ad Jephte: Ob hanc igitur causam nunc ad te venimus, ut proficiscaris nobiscum, et pugnes contra filios Ammon, sisque dux omnium qui habitant in Galaad.<a href='#FN62'>‡</a> <span class="Versetto" id="JG11_9">9&#160;</span>Jephte quoque dixit eis: Si vere venistis ad me, ut pugnem pro vobis contra filios Ammon, tradideritque eos Dominus in manus meas, ego ero vester princeps?<a href='#FN63'>§</a> <span class="Versetto" id="JG11_10">10&#160;</span>Qui responderunt ei: Dominus, qui hæc audit, ipse mediator ac testis est quod nostra promissa faciemus. <span class="Versetto" id="JG11_11">11&#160;</span>Abiit itaque Jephte cum principibus Galaad, fecitque eum omnis populus principem sui. Locutusque est Jephte omnes sermones suos coram Domino in Maspha. <span class="Versetto" id="JG11_12">12&#160;</span>Et misit nuntios ad regem filiorum Ammon, qui ex persona sua dicerent: Quid mihi et tibi est, quia venisti contra me, ut vastares terram meam? <span class="Versetto" id="JG11_13">13&#160;</span>Quibus ille respondit: Quia tulit Israël terram meam, quando ascendit de Ægypto, a finibus Arnon usque Jaboc atque Jordanem: nunc ergo cum pace redde mihi eam. <span class="Versetto" id="JG11_14">14&#160;</span>Per quos rursum mandavit Jephte, et imperavit eis ut dicerent regi Ammon: <span class="Versetto" id="JG11_15">15&#160;</span>Hæc dicit Jephte: Non tulit Israël terram Moab, nec terram filiorum Ammon: <span class="Versetto" id="JG11_16">16&#160;</span>sed quando de Ægypto conscenderunt, ambulavit per solitudinem usque ad mare Rubrum, et venit in Cades. <span class="Versetto" id="JG11_17">17&#160;</span>Misitque nuntios ad regem Edom, dicens: Dimitte me ut transeam per terram tuam. Qui noluit acquiescere precibus ejus. Misit quoque ad regem Moab, qui et ipse transitum præbere contempsit. Mansit itaque in Cades, <span class="Versetto" id="JG11_18">18&#160;</span>et circuivit ex latere terram Edom et terram Moab: venitque contra orientalem plagam terræ Moab, et castrametatus est trans Arnon: nec voluit intrare terminos Moab. (Arnon quippe confinium est terræ Moab.) <span class="Versetto" id="JG11_19">19&#160;</span>Misit itaque Israël nuntios ad Sehon regem Amorrhæorum, qui habitabat in Hesebon, et dixerunt ei: Dimitte ut transeam per terram tuam usque ad fluvium. <span class="Versetto" id="JG11_20">20&#160;</span>Qui et ipse Israël verba despiciens, non dimisit eum transire per terminos suos: sed infinita multitudine congregata, egressus est contra eum in Jasa, et fortiter resistebat. <span class="Versetto" id="JG11_21">21&#160;</span>Tradiditque eum Dominus in manus Israël cum omni exercitu suo: qui percussit eum, et possedit omnem terram Amorrhæi habitatoris regionis illius, <span class="Versetto" id="JG11_22">22&#160;</span>et universos fines ejus, de Arnon usque Jaboc, et de solitudine usque ad Jordanem. <span class="Versetto" id="JG11_23">23&#160;</span>Dominus ergo Deus Israël subvertit Amorrhæum, pugnante contra illum populo suo Israël, et tu nunc vis possidere terram ejus? <span class="Versetto" id="JG11_24">24&#160;</span>nonne ea quæ possidet Chamos deus tuus, tibi jure debentur? quæ autem Dominus Deus noster victor obtinuit, in nostram cedent possessionem: <span class="Versetto" id="JG11_25">25&#160;</span>nisi forte melior es Balac filio Sephor rege Moab; aut docere potes, quod jurgatus sit contra Israël, et pugnaverit contra eum, <span class="Versetto" id="JG11_26">26&#160;</span>quando habitavit in Hesebon et viculis ejus, et in Aroër et villis illius, vel in cunctis civitatibus juxta Jordanem, per trecentos annos. Quare tanto tempore nihil super hac repetitione tentastis? <span class="Versetto" id="JG11_27">27&#160;</span>Igitur non ego pecco in te, sed tu contra me male agis, indicens mihi bella non justa. Judicet Dominus arbiter hujus diei inter Israël, et inter filios Ammon. <span class="Versetto" id="JG11_28">28&#160;</span>Noluitque acquiescere rex filiorum Ammon verbis Jephte, quæ per nuntios mandaverat. <span class="Versetto" id="JG11_29">29&#160;</span>Factus est ergo super Jephte spiritus Domini, et circuiens Galaad et Manasse, Maspha quoque Galaad, et inde transiens ad filios Ammon,<a href='#FN64'>**</a> <span class="Versetto" id="JG11_30">30&#160;</span>votum vovit Domino, dicens: Si tradideris filios Ammon in manus meas,<a href='#FN65'>††</a> <span class="Versetto" id="JG11_31">31&#160;</span>quicumque primus fuerit egressus de foribus domus meæ, mihique occurrerit revertenti cum pace a filiis Ammon, eum holocaustum offeram Domino. <span class="Versetto" id="JG11_32">32&#160;</span>Transivitque Jephte ad filios Ammon, ut pugnaret contra eos: quos tradidit Dominus in manus ejus. <span class="Versetto" id="JG11_33">33&#160;</span>Percussitque ab Aroër usque dum venias in Mennith, viginti civitates, et usque ad Abel, quæ est vineis consita, plaga magna nimis: humiliatique sunt filii Ammon a filiis Israël. <span class="Versetto" id="JG11_34">34&#160;</span>Revertente autem Jephte in Maspha domum suam, occurrit ei unigenita filia sua cum tympanis et choris: non enim habebat alios liberos. <span class="Versetto" id="JG11_35">35&#160;</span>Qua visa, scidit vestimenta sua, et ait: Heu me, filia mea ! decepisti me, et ipsa decepta es: aperui enim os meum ad Dominum, et aliud facere non potero. <span class="Versetto" id="JG11_36">36&#160;</span>Cui illa respondit: Pater mi, si aperuisti os tuum ad Dominum, fac mihi quodcumque pollicitus es, concessa tibi ultione atque victoria de hostibus tuis. <span class="Versetto" id="JG11_37">37&#160;</span>Dixitque ad patrem: Hoc solum mihi præsta quod deprecor: dimitte me ut duobus mensibus circumeam montes, et plangam virginitatem meam cum sodalibus meis.<a href='#FN66'>‡‡</a> <span class="Versetto" id="JG11_38">38&#160;</span>Cui ille respondit: Vade. Et dimisit eam duobus mensibus. Cumque abiisset cum sociis ac sodalibus suis, flebat virginitatem suam in montibus. <span class="Versetto" id="JG11_39">39&#160;</span>Expletisque duobus mensibus, reversa est ad patrem suum, et fecit ei sicut voverat, quæ ignorabat virum. Exinde mos increbruit in Israël, et consuetudo servata est, <span class="Versetto" id="JG11_40">40&#160;</span>ut post anni circulum conveniant in unum filiæ Israël, et plangant filiam Jephte Galaaditæ diebus quatuor.</p>

  <p class='pT4' id='JG12_0'>12</p>

  <p class='Normale'><span class="Versetto" id="JG12_1">1&#160;</span>Ecce autem in Ephraim orta est seditio: nam transeuntes contra aquilonem, dixerunt ad Jephte: Quare vadens ad pugnam contra filios Ammon, vocare nos noluisti, ut pergeremus tecum? igitur incendemus domum tuam. <span class="Versetto" id="JG12_2">2&#160;</span>Quibus ille respondit: Disceptatio erat mihi et populo meo contra filios Ammon vehemens: vocavique vos, ut præberetis mihi auxilium, et facere noluistis. <span class="Versetto" id="JG12_3">3&#160;</span>Quod cernens, posui animam meam in manibus meis, transivique ad filios Ammon, et tradidit eos Dominus in manus meas. Quid commerui, ut adversum me consurgatis in prælium? <span class="Versetto" id="JG12_4">4&#160;</span>Vocatis itaque ad se cunctis viris Galaad, pugnabat contra Ephraim: percusseruntque viri Galaad Ephraim, quia dixerat: Fugitivus est Galaad de Ephraim, et habitat in medio Ephraim et Manasse. <span class="Versetto" id="JG12_5">5&#160;</span>Occupaveruntque Galaaditæ vada Jordanis, per quæ Ephraim reversurus erat. Cumque venisset ad ea de Ephraim numero, fugiens, atque dixisset: Obsecro ut me transire permittatis: dicebant ei Galaaditæ: Numquid Ephrathæus es? quo dicente: Non sum: <span class="Versetto" id="JG12_6">6&#160;</span>interrogabant eum: Dic ergo Scibboleth, quod interpretatur Spica. Qui respondebat: Sibboleth: eadem littera spicam exprimere non valens. Statimque apprehensum jugulabant in ipso Jordanis transitu. Et ceciderunt in illo tempore de Ephraim quadraginta duo millia. <span class="Versetto" id="JG12_7">7&#160;</span>Judicavit itaque Jephte Galaadites Israël sex annis: et mortuus est, ac sepultus in civitate sua Galaad.<a href='#FN67'>*</a> <span class="Versetto" id="JG12_8">8&#160;</span>Post hunc judicavit Israël Abesan de Bethlehem: <span class="Versetto" id="JG12_9">9&#160;</span>qui habuit triginta filios, et totidem filias, quas emittens foras, maritis dedit, et ejusdem numeri filiis suis accepit uxores, introducens in domum suam. Qui septem annis judicavit Israël: <span class="Versetto" id="JG12_10">10&#160;</span>mortuusque est, ac sepultus in Bethlehem. <span class="Versetto" id="JG12_11">11&#160;</span>Cui successit Ahialon Zabulonites: et judicavit Israël decem annis: <span class="Versetto" id="JG12_12">12&#160;</span>mortuusque est, ac sepultus in Zabulon. <span class="Versetto" id="JG12_13">13&#160;</span>Post hunc judicavit Israël Abdon filius Illel Pharathonites: <span class="Versetto" id="JG12_14">14&#160;</span>qui habuit quadraginta filios, et triginta ex eis nepotes, ascendentes super septuaginta pullos asinarum. Et judicavit Israël octo annis: <span class="Versetto" id="JG12_15">15&#160;</span>mortuusque est, ac sepultus in Pharathon terræ Ephraim, in monte Amalec.</p>

  <p class='pT4' id='JG13_0'>13</p>

  <p class='Normale'><span class="Versetto" id="JG13_1">1&#160;</span>Rursumque filii Israël fecerunt malum in conspectu Domini: qui tradidit eos in manus Philisthinorum quadraginta annis. <span class="Versetto" id="JG13_2">2&#160;</span>Erat autem quidam vir de Saraa, et de stirpe Dan, nomine Manue, habens uxorem sterilem.<a href='#FN68'>*</a> <span class="Versetto" id="JG13_3">3&#160;</span>Cui apparuit angelus Domini, et dixit ad eam: Sterilis es et absque liberis: sed concipies, et paries filium.<a href='#FN69'>†</a> <span class="Versetto" id="JG13_4">4&#160;</span>Cave ergo ne bibas vinum ac siceram, nec immundum quidquam comedas: <span class="Versetto" id="JG13_5">5&#160;</span>quia concipies, et paries filium, cujus non tanget caput novacula: erit enim nazaræus Dei ab infantia sua et ex matris utero, et ipse incipiet liberare Israël de manu Philisthinorum. <span class="Versetto" id="JG13_6">6&#160;</span>Quæ cum venisset ad maritum suum, dixit ei: Vir Dei venit ad me, habens vultum angelicum, terribilis nimis. Quem cum interrogassem quis esset, et unde venisset, et quo nomine vocaretur, noluit mihi dicere: <span class="Versetto" id="JG13_7">7&#160;</span>sed hoc respondit: Ecce concipies et paries filium: cave ne vinum bibas, nec siceram, et ne aliquo vescaris immundo: erit enim puer nazaræus Dei ab infantia sua, ex utero matris suæ usque ad diem mortis suæ. <span class="Versetto" id="JG13_8">8&#160;</span>Oravit itaque Manue Dominum, et ait: Obsecro, Domine, ut vir Dei, quem misisti, veniat iterum, et doceat nos quid debeamus facere de puero, qui nasciturus est. <span class="Versetto" id="JG13_9">9&#160;</span>Exaudivitque Dominus deprecantem Manue, et apparuit rursum angelus Dei uxori ejus sedenti in agro: Manue autem maritus ejus non erat cum ea. Quæ cum vidisset angelum, <span class="Versetto" id="JG13_10">10&#160;</span>festinavit, et cucurrit ad virum suum: nuntiavitque ei, dicens: Ecce apparuit mihi vir, quem ante videram. <span class="Versetto" id="JG13_11">11&#160;</span>Qui surrexit, et secutus est uxorem suam: veniensque ad virum, dixit ei: Tu es qui locutus es mulieri? Et ille respondit: Ego sum. <span class="Versetto" id="JG13_12">12&#160;</span>Cui Manue: Quando, inquit, sermo tuus fuerit expletus, quid vis ut faciat puer? aut a quo se observare debebit? <span class="Versetto" id="JG13_13">13&#160;</span>Dixitque angelus Domini ad Manue: Ab omnibus, quæ locutus sum uxori tuæ, abstineat se, <span class="Versetto" id="JG13_14">14&#160;</span>et quidquid ex vinea nascitur, non comedat: vinum et siceram non bibat; nullo vescatur immundo: et quod ei præcepi, impleat atque custodiat. <span class="Versetto" id="JG13_15">15&#160;</span>Dixitque Manue ad angelum Domini: Obsecro te ut acquiescas precibus meis, et faciamus tibi hædum de capris. <span class="Versetto" id="JG13_16">16&#160;</span>Cui respondit angelus: Si me cogis, non comedam panes tuos: si autem vis holocaustum facere, offer illud Domino. Et nesciebat Manue quod angelus Domini esset. <span class="Versetto" id="JG13_17">17&#160;</span>Dixitque ad eum: Quod est tibi nomen, ut, si sermo tuus fuerit expletus, honoremus te? <span class="Versetto" id="JG13_18">18&#160;</span>Cui ille respondit: Cur quæris nomen meum, quod est mirabile? <span class="Versetto" id="JG13_19">19&#160;</span>Tulit itaque Manue hædum de capris, et libamenta, et posuit super petram, offerens Domino, qui facit mirabilia: ipse autem et uxor ejus intuebantur.<a href='#FN70'>‡</a> <span class="Versetto" id="JG13_20">20&#160;</span>Cumque ascenderet flamma altaris in cælum, angelus Domini pariter in flamma ascendit. Quod cum vidissent Manue et uxor ejus, proni ceciderunt in terram,<a href='#FN71'>§</a> <span class="Versetto" id="JG13_21">21&#160;</span>et ultra eis non apparuit angelus Domini. Statimque intellexit Manue angelum Domini esse, <span class="Versetto" id="JG13_22">22&#160;</span>et dixit ad uxorem suam: Morte moriemur, quia vidimus Deum. <span class="Versetto" id="JG13_23">23&#160;</span>Cui respondit mulier: Si Dominus nos vellet occidere, de manibus nostris holocaustum et libamenta non suscepisset, nec ostendisset nobis hæc omnia, neque ea quæ sunt ventura dixisset. <span class="Versetto" id="JG13_24">24&#160;</span>Peperit itaque filium, et vocavit nomen ejus Samson. Crevitque puer, et benedixit ei Dominus. <span class="Versetto" id="JG13_25">25&#160;</span>Cœpitque spiritus Domini esse cum eo in castris Dan inter Saraa et Esthaol.</p>

  <p class='pT4' id='JG14_0'>14</p>

  <p class='Normale'><span class="Versetto" id="JG14_1">1&#160;</span>Descendit ergo Samson in Thamnatha: vidensque ibi mulierem de filiabus Philisthiim, <span class="Versetto" id="JG14_2">2&#160;</span>ascendit, et nuntiavit patri suo et matri suæ, dicens: Vidi mulierem in Thamnatha de filiabus Philisthinorum: quam quæso ut mihi accipiatis uxorem. <span class="Versetto" id="JG14_3">3&#160;</span>Cui dixerunt pater et mater sua: Numquid non est mulier in filiabus fratrum tuorum, et in omni populo meo, quia vis accipere uxorem de Philisthiim, qui incircumcisi sunt? Dixitque Samson ad patrem suum: Hanc mihi accipe: quia placuit oculis meis. <span class="Versetto" id="JG14_4">4&#160;</span>Parentes autem ejus nesciebant quod res a Domino fieret, et quæreret occasionem contra Philisthiim: eo enim tempore Philisthiim dominabantur Israëli. <span class="Versetto" id="JG14_5">5&#160;</span>Descendit itaque Samson cum patre suo et matre in Thamnatha. Cumque venissent ad vineas oppidi, apparuit catulus leonis sævus, et rugiens, et occurrit ei.<a href='#FN72'>*</a> <span class="Versetto" id="JG14_6">6&#160;</span>Irruit autem spiritus Domini in Samson, et dilaceravit leonem, quasi hædum in frustra discerpens, nihil omnino habens in manu: et hoc patri et matri noluit indicare. <span class="Versetto" id="JG14_7">7&#160;</span>Descenditque, et locutus est mulieri quæ placuerat oculis ejus. <span class="Versetto" id="JG14_8">8&#160;</span>Et post aliquot dies revertens ut acciperet eam, declinavit ut videret cadaver leonis, et ecce examen apum in ore leonis erat ac favus mellis. <span class="Versetto" id="JG14_9">9&#160;</span>Quem cum sumpsisset in manibus comedebat in via: veniensque ad patrem suum et matrem, dedit eis partem, qui et ipsi comederunt: nec tamen eis voluit indicare quod mel de corpore leonis assumpserat. <span class="Versetto" id="JG14_10">10&#160;</span>Descendit itaque pater ejus ad mulierem, et fecit filio suo Samson convivium: sic enim juvenes facere consueverant. <span class="Versetto" id="JG14_11">11&#160;</span>Cum ergo cives loci illius vidissent eum, dederunt ei sodales triginta ut essent cum eo. <span class="Versetto" id="JG14_12">12&#160;</span>Quibus locutus est Samson: Proponam vobis problema: quod si solveritis mihi intra septem dies convivii, dabo vobis triginta sindones, et totidem tunicas: <span class="Versetto" id="JG14_13">13&#160;</span>sin autem non potueritis solvere, vos dabitis mihi triginta sindones, et ejusdem numeri tunicas. Qui responderunt ei: Propone problema, ut audiamus. <span class="Versetto" id="JG14_14">14&#160;</span>Dixitque eis: [De comedente exivit cibus, et de forti egressa est dulcedo.] Nec potuerunt per tres dies propositionem solvere. <span class="Versetto" id="JG14_15">15&#160;</span>Cumque adesset dies septimus, dixerunt ad uxorem Samson: Blandire viro tuo et suade ei ut indicet tibi quid significet problema: quod si facere nolueris, incendemus te, et domum patris tui: an idcirco vocastis nos ad nuptias ut spoliaretis? <span class="Versetto" id="JG14_16">16&#160;</span>Quæ fundebat apud Samson lacrimas, et quærebatur, dicens: Odisti me, et non diligis: idcirco problema, quod proposuisti filiis populi mei, non vis mihi exponere. At ille respondit: Patri meo et matri nolui dicere: et tibi indicare potero? <span class="Versetto" id="JG14_17">17&#160;</span>Septem igitur diebus convivii flebat ante eum: tandemque die septimo cum ei esset molesta, exposuit. Quæ statim indicavit civibus suis. <span class="Versetto" id="JG14_18">18&#160;</span>Et illi dixerunt ei die septimo ante solis occubitum: [Quid dulcius melle, et quid fortius leone?] Qui ait ad eos: [Si non arassetis in vitula mea, non invenissetis propositionem meam.] <span class="Versetto" id="JG14_19">19&#160;</span>Irruit itaque in eum spiritus Domini, descenditque Ascalonem, et percussit ibi triginta viros: quorum ablatas vestes dedit iis qui problema solverant. Iratusque nimis ascendit in domum patris sui: <span class="Versetto" id="JG14_20">20&#160;</span>uxor autem ejus accepit maritum unum de amicis ejus et pronubis.</p>

  <p class='pT4' id='JG15_0'>15</p>

  <p class='Normale'><span class="Versetto" id="JG15_1">1&#160;</span>Post aliquantulum autem temporis, cum dies triticeæ messis instarent, venit Samson, invisere volens uxorem suam, et attulit ei hædum de capris. Cumque cubiculum ejus solito vellet intrare, prohibuit eum pater illius, dicens: <span class="Versetto" id="JG15_2">2&#160;</span>Putavi quod odisses eam, et ideo tradidi illam amico tuo: sed habet sororem, quæ junior et pulchrior illa est: sit tibi pro ea uxor. <span class="Versetto" id="JG15_3">3&#160;</span>Cui Samson respondit: Ab hac die non erit culpa in me contra Philisthæos: faciam enim vobis mala. <span class="Versetto" id="JG15_4">4&#160;</span>Perrexitque et cepit trecentas vulpes, caudasque earum junxit ad caudas, et faces ligavit in medio: <span class="Versetto" id="JG15_5">5&#160;</span>quas igne succendens, dimisit ut huc illucque discurrerent. Quæ statim perrexerunt in segetes Philisthinorum. Quibus succensis, et comportatæ jam fruges, et adhuc stantes in stipula, concrematæ sunt, in tantum ut vineas quoque et oliveta flamma consumeret. <span class="Versetto" id="JG15_6">6&#160;</span>Dixeruntque Philisthiim: Quis fecit hanc rem? Quibus dictum est: Samson gener Thamnathæi: quia tulit uxorem ejus, et alteri tradidit, hæc operatus est. Ascenderuntque Philisthiim, et combusserunt tam mulierem quam patrem ejus. <span class="Versetto" id="JG15_7">7&#160;</span>Quibus ait Samson: Licet hæc feceritis, tamen adhuc ex vobis expetam ultionem, et tunc quiescam. <span class="Versetto" id="JG15_8">8&#160;</span>Percussitque eos ingenti plaga, ita ut stupentes suram femori imponerent. Et descendens habitavit in spelunca petræ Etam.<a href='#FN73'>*</a> <span class="Versetto" id="JG15_9">9&#160;</span>Igitur ascendentes Philisthiim in terram Juda, castrametati sunt in loco, qui postea vocatus est Lechi, id est, Maxilla, ubi eorum effusus est exercitus. <span class="Versetto" id="JG15_10">10&#160;</span>Dixeruntque ad eos de tribu Juda: Cur ascendistis adversum nos? Qui responderunt: Ut ligemus Samson venimus, et reddamus ei quæ in nos operatus est. <span class="Versetto" id="JG15_11">11&#160;</span>Descenderunt ergo tria millia virorum de Juda ad specum silicis Etam, dixeruntque ad Samson: Nescis quod Philisthiim imperent nobis? quare hoc facere voluisti? Quibus ille ait: Sicut fecerunt mihi, sic feci eis. <span class="Versetto" id="JG15_12">12&#160;</span>Ligare, inquiunt, te venimus, et tradere in manus Philisthinorum. Quibus Samson: Jurate, ait, et spondete mihi quod non occidatis me.<a href='#FN74'>†</a> <span class="Versetto" id="JG15_13">13&#160;</span>Dixerunt: Non te occidemus, sed vinctum trademus. Ligaveruntque eum duobus novis funibus, et tulerunt eum de petra Etam. <span class="Versetto" id="JG15_14">14&#160;</span>Qui cum venisset ad locum Maxillæ, et Philisthiim vociferantes occurrissent ei, irruit spiritus Domini in eum: et sicut solent ad odorem ignis lina consumi, ita vincula, quibus ligatus erat, dissipata sunt et soluta. <span class="Versetto" id="JG15_15">15&#160;</span>Inventamque maxillam, id est, mandibulam asini, quæ jacebat, arripiens interfecit in ea mille viros, <span class="Versetto" id="JG15_16">16&#160;</span>et ait: [In maxilla asini, in mandibula pulli asinarum, delevi eos, et percussi mille viros.]<a href='#FN75'>‡</a> <span class="Versetto" id="JG15_17">17&#160;</span>Cumque hæc verba canens complesset, projecit mandibulam de manu, et vocavit nomen loci illius Ramathlechi, quod interpretatur, Elevatio maxillæ. <span class="Versetto" id="JG15_18">18&#160;</span>Sitiensque valde, clamavit ad Dominum, et ait: Tu dedisti in manu servi tui salutem hanc maximam atque victoriam: en siti morior, incidamque in manus incircumcisorum. <span class="Versetto" id="JG15_19">19&#160;</span>Aperuit itaque Dominus molarem dentem in maxilla asini, et egressæ sunt ex eo aquæ. Quibus haustis, refocillavit spiritum, et vires recepit. Idcirco appellatum est nomen loci illius, Fons invocantis de maxilla, usque in præsentem diem. <span class="Versetto" id="JG15_20">20&#160;</span>Judicavitque Israël in diebus Philisthiim viginti annis.</p>

  <p class='pT4' id='JG16_0'>16</p>

  <p class='Normale'><span class="Versetto" id="JG16_1">1&#160;</span>Abiit quoque in Gazam, et vidit ibi mulierem meretricem, ingressusque est ad eam.<a href='#FN76'>*</a> <span class="Versetto" id="JG16_2">2&#160;</span>Quod cum audissent Philisthiim, et percrebruisset apud eos intrasse urbem Samson, circumdederunt eum, positis in porta civitatis custodibus: et ibi tota nocte cum silentio præstolantes, ut facto mane exeuntem occiderent. <span class="Versetto" id="JG16_3">3&#160;</span>Dormivit autem Samson usque ad medium noctem: et inde consurgens, apprehendit ambas portæ fores cum postibus suis et sera, impositasque humeris suis portavit ad verticem montis, qui respicit Hebron. <span class="Versetto" id="JG16_4">4&#160;</span>Post hæc amavit mulierem, quæ habitabat in valle Sorec, et vocabatur Dalila. <span class="Versetto" id="JG16_5">5&#160;</span>Veneruntque ad eam principes Philisthinorum, atque dixerunt: Decipe eum, et disce ab illo, in quo habeat tantam fortitudinem, et quomodo eam superare valeamus, et vinctum affligere: quod si feceris, dabimus tibi singuli mille et centum argenteos. <span class="Versetto" id="JG16_6">6&#160;</span>Locuta est ergo Dalila ad Samson: Dic mihi, obsecro, in quo sit tua maxima fortitudo, et quid sit quo ligatus erumpere nequeas? <span class="Versetto" id="JG16_7">7&#160;</span>Cui respondit Samson: Si septem nerviceis funibus necdum siccis, et adhuc humentibus, ligatus fuero, infirmus ero ut ceteri homines. <span class="Versetto" id="JG16_8">8&#160;</span>Attuleruntque ad eam satrapæ Philisthinorum septem funes, ut dixerat: quibus vinxit eam, <span class="Versetto" id="JG16_9">9&#160;</span>latentibus apud se insidiis, et in cubiculo finem rei expectantibus: clamavitque ad eum: Philisthiim super te, Samson. Qui rupit vincula, quomodo si rumpat quis filum de stuppæ tortum putamine, cum odorem ignis acceperit: et non est cognitum in quo esset fortitudo ejus. <span class="Versetto" id="JG16_10">10&#160;</span>Dixitque ad eum Dalila: Ecce illusisti mihi, et falsum locutus es: saltem nunc indica mihi quo ligari debeas. <span class="Versetto" id="JG16_11">11&#160;</span>Cui ille respondit: Si ligatus fuero novis funibus, qui numquam fuerunt in opere, infirmus ero, et aliorum hominum similis. <span class="Versetto" id="JG16_12">12&#160;</span>Quibus rursum Dalila vinxit eum, et clamavit: Philisthiim super te, Samson: in cubiculo insidiis præparatis. Qui ita rupit vincula quasi fila telarum. <span class="Versetto" id="JG16_13">13&#160;</span>Dixitque Dalila rursum ad eum: Usquequo decipis me, et falsum loqueris? ostende quo vinciri debeas. Cui respondit Samson: Si septem crines capitis mei cum licio plexueris, et clavum his circumligatum terræ fixeris, infirmus ero. <span class="Versetto" id="JG16_14">14&#160;</span>Quod cum fecisset Dalila, dixit ad eum: Philisthiim super te, Samson. Qui consurgens de somno extraxit clavum cum crinibus et licio. <span class="Versetto" id="JG16_15">15&#160;</span>Dixitque ad eum Dalila: Quomodo dicis quod amas me, cum animus tuus non sit mecum? Per tres vices mentitus es mihi, et noluisti dicere in quo sit maxima fortitudo tua. <span class="Versetto" id="JG16_16">16&#160;</span>Cumque molesta esset ei, et per multos dies jugiter adhæreret, spatium ad quietem non tribuens, defecit anima ejus, et ad mortem usque lassata est. <span class="Versetto" id="JG16_17">17&#160;</span>Tunc aperiens veritatem rei, dixit ad eam: Ferrum numquam ascendit super caput meum, quia nazaræus, id est, consecratus Deo, sum de utero matris meæ: si rasum fuerit caput meum, recedet a me fortitudo mea, et deficiam, eroque sicut ceteri homines. <span class="Versetto" id="JG16_18">18&#160;</span>Vidensque illa quod confessus ei esset omnem animum suum, misit ad principes Philisthinorum ac mandavit: Ascende adhuc semel, quia nunc mihi aperuit cor suum. Qui ascenderunt assumpta pecunia, quam promiserant. <span class="Versetto" id="JG16_19">19&#160;</span>At illa dormire eum fecit super genua sua, et in sinu suo reclinare caput. Vocavitque tonsorem, et rasit septem crines ejus, et cœpit abigere eum, et a se repellere: statim enim ab eo fortitudo discessit.<a href='#FN77'>†</a> <span class="Versetto" id="JG16_20">20&#160;</span>Dixitque: Philisthiim super te, Samson. Qui de somno consurgens, dixit in animo suo: Egrediar sicut ante feci, et me excutiam: nesciens quod recessisset ab eo Dominus. <span class="Versetto" id="JG16_21">21&#160;</span>Quem cum apprehendissent Philisthiim, statim eruerunt oculos ejus, et duxerunt Gazam vinctum catenis, et clausum in carcere molere fecerunt. <span class="Versetto" id="JG16_22">22&#160;</span>Jamque capilli ejus renasci cœperunt. <span class="Versetto" id="JG16_23">23&#160;</span>Principes Philisthinorum convenerunt in unum ut immolarent hostias magnificas Dagon deo suo, et epularentur, dicentes: Tradidit deus noster inimicum nostrum Samson in manus nostras. <span class="Versetto" id="JG16_24">24&#160;</span>Quod etiam populus videns, laudabat deum suum, eademque dicebat: Tradidit deus noster adversarium nostrum in manus nostras, qui delevit terram nostram, et occidit plurimos. <span class="Versetto" id="JG16_25">25&#160;</span>Lætantesque per convivia, sumptis jam epulis, præceperunt ut vocaretur Samson, et ante eos luderet. Qui adductus de carcere ludebat ante eos, feceruntque eum stare inter duas columnas. <span class="Versetto" id="JG16_26">26&#160;</span>Qui dixit puero regenti gressus suos: Dimitte me, ut tangam columnas, quibus omnis imminet domus, et recliner super eas, et paululum requiescam. <span class="Versetto" id="JG16_27">27&#160;</span>Domus autem erat plena virorum ac mulierum, et erant ibi omnes principes Philisthinorum, ac de tecto et solario circiter tria millia utriusque sexus spectantes ludentem Samson. <span class="Versetto" id="JG16_28">28&#160;</span>At ille invocato Domino ait: Domine Deus, memento mei, et redde mihi nunc fortitudinem pristinam, Deus meus, ut ulciscar me de hostibus meis, et pro amissione duorum luminum unam ultionem recipiam. <span class="Versetto" id="JG16_29">29&#160;</span>Et apprehendens ambas columnas quibus innitebatur domus, alteramque earum dextera et alteram læva tenens, <span class="Versetto" id="JG16_30">30&#160;</span>ait: Moriatur anima mea cum Philisthiim. Concussisque fortiter columnis, cecidit domus super omnes principes, et ceteram multitudinem quæ ibi erat: multoque plures interfecit moriens, quam ante vivus occiderat.<a href='#FN78'>‡</a> <span class="Versetto" id="JG16_31">31&#160;</span>Descendentes autem fratres ejus et universa cognatio, tulerunt corpus ejus, et sepelierunt inter Saraa et Esthaol in sepulchro patris sui Manue: judicavitque Israël viginti annis.</p>

  <p class='pT4' id='JG17_0'>17</p>

  <p class='Normale'><span class="Versetto" id="JG17_1">1&#160;</span>Fuit eo tempore vir quidam de monte Ephraim nomine Michas, <span class="Versetto" id="JG17_2">2&#160;</span>qui dixit matri suæ: Mille et centum argenteos, quos separaveras tibi, et super quibus me audiente juraveras, ecce ego habeo, et apud me sunt. Cui illa respondit: Benedictus filius meus Domino. <span class="Versetto" id="JG17_3">3&#160;</span>Reddidit ergo eos matri suæ, quæ dixerat ei: Consecravi et vovi hoc argentum Domino, ut de manu mea suscipiat filius meus, et faciat sculptile atque conflatile: et nunc trado illud tibi. <span class="Versetto" id="JG17_4">4&#160;</span>Reddidit igitur eos matri suæ: quæ tulit ducentos argenteos, et dedit eos argentario, ut faceret ex eis sculptile atque conflatile, quod fuit in domo Michæ. <span class="Versetto" id="JG17_5">5&#160;</span>Qui ædiculam quoque in ea deo separavit, et fecit ephod, et theraphim, id est, vestem sacerdotalem, et idola: implevitque unius filiorum suorum manum, et factus est ei sacerdos.<a href='#FN79'>*</a> <span class="Versetto" id="JG17_6">6&#160;</span>In diebus illis non erat rex in Israël, sed unusquisque quod sibi rectum videbatur, hoc faciebat. <span class="Versetto" id="JG17_7">7&#160;</span>Fuit quoque alter adolescens de Bethlehem Juda, ex cognatione ejus: eratque ipse Levites, et habitabat ibi. <span class="Versetto" id="JG17_8">8&#160;</span>Egressusque de civitate Bethlehem, peregrinari voluit ubicumque sibi commodum reperisset. Cumque venisset in montem Ephraim, iter faciens, et declinasset parumper in domum Michæ, <span class="Versetto" id="JG17_9">9&#160;</span>interrogatus est ab eo unde venisset. Qui respondit: Levita sum de Bethlehem Juda, et vado ut habitem ubi potuero, et utile mihi esse perspexero. <span class="Versetto" id="JG17_10">10&#160;</span>Dixitque Michas: Mane apud me, et esto mihi parens ac sacerdos: daboque tibi per annos singulos decem argenteos, ac vestem duplicem, et quæ ad victum sunt necessaria. <span class="Versetto" id="JG17_11">11&#160;</span>Acquievit, et mansit apud hominem, fuitque illi quasi unus de filiis. <span class="Versetto" id="JG17_12">12&#160;</span>Implevitque Michas manum ejus, et habuit puerum sacerdotem apud se: <span class="Versetto" id="JG17_13">13&#160;</span>Nunc scio, dicens, quod benefaciet mihi Deus habenti Levitici generis sacerdotem.</p>

  <p class='pT4' id='JG18_0'>18</p>

  <p class='Normale'><span class="Versetto" id="JG18_1">1&#160;</span>In diebus illis non erat rex in Israël, et tribus Dan quærebat possessionem sibi, ut habitaret in ea: usque ad illum enim diem inter ceteras tribus sortem non acceperat. <span class="Versetto" id="JG18_2">2&#160;</span>Miserunt ergo filii Dan stirpis et familiæ suæ quinque viros fortissimos de Saraa et Esthaol, ut explorarent terram, et diligenter inspicerent: dixeruntque eis: Ite, et considerate terram. Qui cum pergentes venissent in montem Ephraim, et intrassent domum Michæ, requieverunt ibi: <span class="Versetto" id="JG18_3">3&#160;</span>et agnoscentes vocem adolescentis Levitæ, utentesque illius diversorio, dixerunt ad eum: Quis te huc adducit? quid hic agis? quam ob causam huc venire voluisti? <span class="Versetto" id="JG18_4">4&#160;</span>Qui respondit eis: Hæc et hæc præstitit mihi Michas, et me mercede conduxit, ut sim ei sacerdos. <span class="Versetto" id="JG18_5">5&#160;</span>Rogaverunt autem eum ut consuleret Dominum ut scire possent an prospero itinere pergerent, et res haberet effectum. <span class="Versetto" id="JG18_6">6&#160;</span>Qui respondit eis: Ite in pace: Dominus respicit viam vestram, et iter quo pergitis. <span class="Versetto" id="JG18_7">7&#160;</span>Euntes igitur quinque viri venerunt Lais: videruntque populum habitantem in ea absque ullo timore, juxta consuetudinem Sidoniorum, securum et quietum, nullo ei penitus resistente, magnarumque opum, et procul a Sidone atque a cunctis hominibus separatum.<a href='#FN80'>*</a> <span class="Versetto" id="JG18_8">8&#160;</span>Reversique ad fratres suos in Saraa et Esthaol, et quid egissent sciscitantibus responderunt: <span class="Versetto" id="JG18_9">9&#160;</span>Surgite, ascendamus ad eos: vidimus enim terram valde opulentam et uberem. Nolite negligere, nolite cessare: eamus, et possideamus eam: nullus erit labor. <span class="Versetto" id="JG18_10">10&#160;</span>Intrabimus ad securos, in regionem latissimam, tradetque nobis Dominus locum, in quo nullius rei est penuria eorum quæ gignuntur in terra. <span class="Versetto" id="JG18_11">11&#160;</span>Profecti igitur sunt de cognatione Dan, id est, de Saraa et Esthaol, sexcenti viri accincti armis bellicis, <span class="Versetto" id="JG18_12">12&#160;</span>ascendentesque manserunt in Cariathiarim Judæ: qui locus ex eo tempore Castrorum Dan nomen accepit, et est post tergum Cariathiarim. <span class="Versetto" id="JG18_13">13&#160;</span>Inde transierunt in montem Ephraim. Cumque venissent ad domum Michæ, <span class="Versetto" id="JG18_14">14&#160;</span>dixerunt quinque viri, qui prius missi fuerant ad considerandam terram Lais, ceteris fratribus suis: Nostis quod in domibus istis sit ephod, et theraphim, et sculptile, atque conflatile: videte quid vobis placeat. <span class="Versetto" id="JG18_15">15&#160;</span>Et cum paululum declinassent, ingressi sunt domum adolescentis Levitæ, qui erat in domo Michæ: salutaveruntque eum verbis pacificis. <span class="Versetto" id="JG18_16">16&#160;</span>Sexcenti autem viri ita ut erant armati, stabant ante ostium. <span class="Versetto" id="JG18_17">17&#160;</span>At illi, qui ingressi fuerant domum juvenis, sculptile, et ephod, et theraphim, atque conflatile tollere nitebantur, et sacerdos stabat ante ostium, sexcentis viris fortissimis haud procul expectantibus. <span class="Versetto" id="JG18_18">18&#160;</span>Tulerunt igitur qui intraverant sculptile, ephod, et idola, atque conflatile. Quibus dixit sacerdos: Quid facitis? <span class="Versetto" id="JG18_19">19&#160;</span>Cui responderunt: Tace et pone digitum super os tuum: venique nobiscum, ut habeamus te patrem, ac sacerdotem. Quid tibi melius est, ut sis sacerdos in domo unius viri, an in una tribu et familia in Israël? <span class="Versetto" id="JG18_20">20&#160;</span>Quod cum audisset, acquievit sermonibus eorum, et tulit ephod, et idola, ac sculptile, et profectus est cum eis. <span class="Versetto" id="JG18_21">21&#160;</span>Qui cum pergerent, et ante se ire fecissent parvulos ac jumenta, et omne quod erat pretiosum, <span class="Versetto" id="JG18_22">22&#160;</span>et jam a domo Michæ essent procul, viri qui habitabant in ædibus Michæ conclamantes secuti sunt, <span class="Versetto" id="JG18_23">23&#160;</span>et post tergum clamare cœperunt. Qui cum respexissent, dixerunt ad Micham: Quid tibi vis? cur clamas? <span class="Versetto" id="JG18_24">24&#160;</span>Qui respondit: Deos meos, quos mihi feci, tulistis, et sacerdotem, et omnia quæ habeo, et dicitis: Quid tibi est? <span class="Versetto" id="JG18_25">25&#160;</span>Dixeruntque ei filii Dan: Cave ne ultra loquaris ad nos, et veniant ad te viri animo concitati, et ipse cum omni domo tua pereas. <span class="Versetto" id="JG18_26">26&#160;</span>Et sic cœpto itinere perrexerunt. Videns autem Michas quod fortiores se essent, reversus est in domum suam. <span class="Versetto" id="JG18_27">27&#160;</span>Sexcenti autem viri tulerunt sacerdotem, et quæ supra diximus: veneruntque in Lais ad populum quiescentem atque securum, et percusserunt eos in ore gladii: urbemque incendio tradiderunt, <span class="Versetto" id="JG18_28">28&#160;</span>nullo penitus ferente præsidium, eo quod procul habitarent a Sidone, et cum nullo hominum haberent quidquam societatis ac negotii. Erat autem civitas sita in regione Rohob: quam rursum exstruentes habitaverunt in ea, <span class="Versetto" id="JG18_29">29&#160;</span>vocato nomine civitatis Dan, juxta vocabulum patris sui, quem genuerat Israël, quæ prius Lais dicebatur. <span class="Versetto" id="JG18_30">30&#160;</span>Posueruntque sibi sculptile, et Jonathan filium Gersam filii Moysi ac filios ejus sacerdotes in tribu Dan, usque ad diem captivitatis suæ. <span class="Versetto" id="JG18_31">31&#160;</span>Mansitque apud eos idolum Michæ omni tempore quo fuit domus Dei in Silo. In diebus illis non erat rex in Israël.</p>

  <p class='pT4' id='JG19_0'>19</p>

  <p class='Normale'><span class="Versetto" id="JG19_1">1&#160;</span>Fuit quidam vir Levites habitans in latere montis Ephraim, qui accepit uxorem de Bethlehem Juda: <span class="Versetto" id="JG19_2">2&#160;</span>quæ reliquit eum, et reversa est in domum patris sui in Bethlehem, mansitque apud eum quatuor mensibus. <span class="Versetto" id="JG19_3">3&#160;</span>Secutusque est eam vir suus, volens reconciliari ei, atque blandiri, et secum reducere, habens in comitatu puerum et duos asinos: quæ suscepit eum, et introduxit in domum patris sui. Quod cum audisset socer ejus, eumque vidisset, occurrit ei lætus, <span class="Versetto" id="JG19_4">4&#160;</span>et amplexatus est hominem. Mansitque gener in domo soceri tribus diebus, comedens cum eo et bibens familiariter. <span class="Versetto" id="JG19_5">5&#160;</span>Die autem quarto de nocte consurgens, proficisci voluit: quem tenuit socer, et ait ad eum: Gusta prius pauxillum panis, et conforta stomachum, et sic proficisceris. <span class="Versetto" id="JG19_6">6&#160;</span>Sederuntque simul, ac comederunt et biberunt. Dixitque pater puellæ ad generum suum: Quæso te ut hodie hic maneas, pariterque lætemur. <span class="Versetto" id="JG19_7">7&#160;</span>At ille consurgens, cœpit velle proficisci. Et nihilominus obnixe eum socer tenuit, et apud se fecit manere. <span class="Versetto" id="JG19_8">8&#160;</span>Mane autem facto, parabat Levites iter. Cui socer rursum: Oro te, inquit, ut paululum cibi capias, et assumptis viribus donec increscat dies, postea proficiscaris. Comederunt ergo simul. <span class="Versetto" id="JG19_9">9&#160;</span>Surrexitque adolescens, ut pergeret cum uxore sua et puero. Cui rursum locutus est socer: Considera quod dies ad occasum declivior sit, et propinquat ad vesperum: mane apud me etiam hodie, et duc lætum diem, et cras proficisceris ut vadas in domum tuam. <span class="Versetto" id="JG19_10">10&#160;</span>Noluit gener acquiescere sermonibus ejus: sed statim perrexit, et venit contra Jebus, quæ altero nomine vocatur Jerusalem, ducens secum duos asinos onustos, et concubinam. <span class="Versetto" id="JG19_11">11&#160;</span>Jamque erant juxta Jebus, et dies mutabatur in noctem: dixitque puer ad dominum suum: Veni, obsecro: declinemus ad urbem Jebusæorum, et maneamus in ea. <span class="Versetto" id="JG19_12">12&#160;</span>Cui respondit dominus: Non ingrediar oppidum gentis alienæ, quæ non est de filiis Israël: sed transibo usque Gabaa, <span class="Versetto" id="JG19_13">13&#160;</span>et cum illuc pervenero, manebimus in ea, aut certe in urbe Rama. <span class="Versetto" id="JG19_14">14&#160;</span>Transierunt ergo Jebus, et cœptum carpebant iter, occubuitque eis sol juxta Gabaa, quæ est in tribu Benjamin: <span class="Versetto" id="JG19_15">15&#160;</span>diverteruntque ad eam, ut manerent ibi. Quo cum intrassent, sedebant in platea civitatis, et nullus eos recipere voluit hospitio. <span class="Versetto" id="JG19_16">16&#160;</span>Et ecce, apparuit homo senex, revertens de agro et de opere suo vesperi, qui et ipse de monte erat Ephraim, et peregrinus habitabat in Gabaa: homines autem regionis illius erant filii Jemini. <span class="Versetto" id="JG19_17">17&#160;</span>Elevatisque oculis, vidit senex sedentem hominem cum sarcinulis suis in platea civitatis, et dixit ad eum: Unde venis? et quo vadis? <span class="Versetto" id="JG19_18">18&#160;</span>Qui respondit ei: Profecti sumus de Bethlehem Juda, et pergimus ad locum nostrum, qui est in latere montis Ephraim, unde ieramus in Bethlehem: et nunc vadimus ad domum Dei, nullusque sub tectum suum nos vult recipere, <span class="Versetto" id="JG19_19">19&#160;</span>habentes paleas et fœnum in asinorum pabulum, et panem ac vinum in meos et ancillæ tuæ usus, et pueri qui mecum est: nulla re indigemus nisi hospitio. <span class="Versetto" id="JG19_20">20&#160;</span>Cui respondit senex: Pax tecum sit, ego præbebo omnia quæ necessaria sunt: tantum, quæso, ne in platea maneas. <span class="Versetto" id="JG19_21">21&#160;</span>Introduxitque eum in domum suam, et pabulum asinis præbuit: ac postquam laverunt pedes suos, recepit eos in convivium. <span class="Versetto" id="JG19_22">22&#160;</span>Illis epulantibus, et post laborem itineris cibo et potu reficientibus corpora, venerunt viri civitatis illius, filii Belial (id est, absque jugo), et circumdantes domum senis, fores pulsare cœperunt, clamantes ad dominum domus atque dicentes: Educ virum, qui ingressus est domum tuam, ut abutamur eo. <span class="Versetto" id="JG19_23">23&#160;</span>Egressusque est ad eos senex, et ait: Nolite, fratres, nolite facere malum hoc, quia ingressus est homo hospitium meum: et cessate ab hac stultitia. <span class="Versetto" id="JG19_24">24&#160;</span>Habeo filiam virginem, et hic homo habet concubinam: educam eas ad vos, ut humilietis eas, et vestram libidinem compleatis: tantum, obsecro, ne scelus hoc contra naturam operemini in virum. <span class="Versetto" id="JG19_25">25&#160;</span>Nolebant acquiescere sermonibus illius: quod cernens homo, eduxit ad eos concubinam suam, et eis tradidit illudendam: qua cum tota nocte abusi essent, dimiserunt eam mane.<a href='#FN81'>*</a> <span class="Versetto" id="JG19_26">26&#160;</span>At mulier, recedentibus tenebris, venit ad ostium domus, ubi manebat dominus suus, et ibi corruit. <span class="Versetto" id="JG19_27">27&#160;</span>Mane facto, surrexit homo, et aperuit ostium, ut cœptam expleret viam: et ecce concubina ejus jacebat ante ostium sparsis in limine manibus. <span class="Versetto" id="JG19_28">28&#160;</span>Cui ille, putans eam quiescere, loquebatur: Surge, et ambulemus. Qua nihil respondente, intelligens quod erat mortua, tulit eam, et imposuit asino, reversusque est in domum suam. <span class="Versetto" id="JG19_29">29&#160;</span>Quam cum esset ingressus, arripuit gladium, et cadaver uxoris cum ossibus suis in duodecim partes ac frustra concidens, misit in omnes terminos Israël. <span class="Versetto" id="JG19_30">30&#160;</span>Quod cum vidissent singuli, conclamabant: Numquam res talis facta est in Israël, ex eo die quo ascenderunt patres nostri de Ægypto usque in præsens tempus: ferte sententiam, et in commune decernite quid facto opus sit.</p>

  <p class='pT4' id='JG20_0'>20</p>

  <p class='Normale'><span class="Versetto" id="JG20_1">1&#160;</span>Egressi itaque sunt omnes filii Israël, et pariter congregati, quasi vir unus, de Dan usque Bersabee, et terra Galaad, ad Dominum in Maspha. <span class="Versetto" id="JG20_2">2&#160;</span>Omnesque anguli populorum, et cunctæ tribus Israël in ecclesiam populi Dei convenerunt, quadringenta millia peditum pugnatorum. <span class="Versetto" id="JG20_3">3&#160;</span>(Nec latuit filios Benjamin quod ascendissent filii Israël in Maspha.) Interrogatusque Levita, maritus mulieris interfectæ, quomodo tantum scelus perpetratum esset, <span class="Versetto" id="JG20_4">4&#160;</span>respondit: Veni in Gabaa Benjamin cum uxore mea, illucque diverti: <span class="Versetto" id="JG20_5">5&#160;</span>et ecce homines civitatis illius circumdederunt nocte domum in qua manebam, volentes me occidere, et uxorem meam incredibili furore libidinis vexantes, denique mortua est. <span class="Versetto" id="JG20_6">6&#160;</span>Quam arreptam, in frustra concidi, misique partes in omnes terminos possessionis vestræ: quia numquam tantum nefas, et tam grande piaculum, factum est in Israël. <span class="Versetto" id="JG20_7">7&#160;</span>Adestis, omnes filii Israël: decernite quid facere debeatis. <span class="Versetto" id="JG20_8">8&#160;</span>Stansque omnis populus, quasi unius hominis sermone respondit: Non recedemus in tabernacula nostra, nec suam quisquam intrabit domum: <span class="Versetto" id="JG20_9">9&#160;</span>sed hoc contra Gabaa in commune faciamus. <span class="Versetto" id="JG20_10">10&#160;</span>Decem viri eligantur e centum ex omnibus tribubus Israël, et centum de mille, et mille de decem millibus, ut comportent exercitui cibaria, et possimus pugnare contra Gabaa Benjamin, et reddere ei pro scelere, quod meretur. <span class="Versetto" id="JG20_11">11&#160;</span>Convenitque universus Israël ad civitatem, quasi homo unus eadem mente, unoque consilio. <span class="Versetto" id="JG20_12">12&#160;</span>Et miserunt nuntios ad omnem tribum Benjamin, qui dicerent: Cur tantum nefas in vobis repertum est? <span class="Versetto" id="JG20_13">13&#160;</span>Tradite homines de Gabaa, qui hoc flagitium perpetrarunt, ut moriantur, et auferatur malum de Israël. Qui noluerunt fratrum suorum filiorum Israël audire mandatum: <span class="Versetto" id="JG20_14">14&#160;</span>sed ex cunctis urbibus, quæ sortis suæ erant, convenerunt in Gabaa, ut illis ferrent auxilium, et contra universum populum Israël dimicarent. <span class="Versetto" id="JG20_15">15&#160;</span>Inventique sunt viginti quinque millia de Benjamin educentium gladium, præter habitatores Gabaa, <span class="Versetto" id="JG20_16">16&#160;</span>qui septingenti erant viri fortissimi, ita sinistra ut dextra præliantes: et sic fundis lapides ad certum jacientes, ut capillum quoque possent percutere, et nequaquam in alteram partem ictus lapidis deferretur. <span class="Versetto" id="JG20_17">17&#160;</span>Virorum quoque Israël, absque filiis Benjamin, inventa sunt quadringenta millia educentium gladium, et paratorum ad pugnam. <span class="Versetto" id="JG20_18">18&#160;</span>Qui surgentes venerunt in domum Dei, hoc est, in Silo: consulueruntque Deum, atque dixerunt: Quis erit in exercitu nostro princeps certaminis contra filios Benjamin? Quibus respondit Dominus: Judas sit dux vester.<a href='#FN82'>*</a> <span class="Versetto" id="JG20_19">19&#160;</span>Statimque filii Israël surgentes mane, castrametati sunt juxta Gabaa: <span class="Versetto" id="JG20_20">20&#160;</span>et inde procedentes ad pugnam contra Benjamin, urbem oppugnare cœperunt. <span class="Versetto" id="JG20_21">21&#160;</span>Egressique filii Benjamin de Gabaa, occiderunt de filiis Israël die illo viginti duo millia virorum. <span class="Versetto" id="JG20_22">22&#160;</span>Rursum filii Israël et fortitudine et numero confidentes, in eodem loco in quo prius certaverant, aciem direxerunt: <span class="Versetto" id="JG20_23">23&#160;</span>ita tamen ut prius ascenderent et flerent coram Domino usque ad noctem, consulerentque eum, et dicerent: Debeo ultra procedere ad dimicandum contra filios Benjamin fratres meos, an non? Quibus ille respondit: Ascendite ad eos, et inite certamen. <span class="Versetto" id="JG20_24">24&#160;</span>Cumque filii Israël altera die contra filios Benjamin ad prælium processissent, <span class="Versetto" id="JG20_25">25&#160;</span>eruperunt filii Benjamin de portis Gabaa: et occurrentes eis tanta in illos cæde bacchati sunt, ut decem et octo millia virorum educentium gladium prosternerent. <span class="Versetto" id="JG20_26">26&#160;</span>Quam ob rem omnes filii Israël venerunt in domum Dei, et sedentes flebant coram Domino: jejunaveruntque die illo usque ad vesperam, et obtulerunt ei holocausta, atque pacificas victimas, <span class="Versetto" id="JG20_27">27&#160;</span>et super statu suo interrogaverunt. Eo tempore ibi erat arca fœderis Dei, <span class="Versetto" id="JG20_28">28&#160;</span>et Phinees filius Eleazari filii Aaron præpositus domus. Consuluerunt igitur Dominum, atque dixerunt: Exire ultra debemus ad pugnam contra filios Benjamin fratres nostros, an quiescere? Quibus ait Dominus: Ascendite: cras enim tradam eos in manus vestras. <span class="Versetto" id="JG20_29">29&#160;</span>Posueruntque filii Israël insidias per circuitum urbis Gabaa: <span class="Versetto" id="JG20_30">30&#160;</span>et tertia vice, sicut semel et bis, contra Benjamin exercitum produxerunt. <span class="Versetto" id="JG20_31">31&#160;</span>Sed et filii Benjamin audacter eruperunt de civitate, et fugientes adversarios longius persecuti sunt, ita ut vulnerarent ex eis sicut primo die et secundo, et cæderent per duas semitas vertentes terga, quarum una ferebatur in Bethel et altera in Gabaa, atque prosternerent triginta circiter viros: <span class="Versetto" id="JG20_32">32&#160;</span>putaverunt enim solito eos more cedere. Qui fugam arte simulantes inierunt consilium ut abstraherent eos de civitate, et quasi fugientes ad supradictas semitas perducerent. <span class="Versetto" id="JG20_33">33&#160;</span>Omnes itaque filii Israël surgentes de sedibus suis, tetenderunt aciem in loco qui vocatur Baalthamar. Insidiæ quoque, quæ circa urbem erant, paulatim se aperire cœperunt, <span class="Versetto" id="JG20_34">34&#160;</span>et ab occidentali urbis parte procedere. Sed et alia decem millia virorum de universo Israël, habitatores urbis ad certamina provocabant. Ingravatumque est bellum contra filios Benjamin: et non intellexerunt quod ex omni parte illis instaret interitus. <span class="Versetto" id="JG20_35">35&#160;</span>Percussitque eos Dominus in conspectu filiorum Israël, et interfecerunt ex eis in illo die viginti quinque millia, et centum viros, omnes bellatores et educentes gladium. <span class="Versetto" id="JG20_36">36&#160;</span>Filii autem Benjamin cum se inferiores esse vidissent, cœperunt fugere. Quod cernentes filii Israël, dederunt eis ad fugiendum locum, ut ad præparatas insidias devenirent, quas juxta urbem posuerant. <span class="Versetto" id="JG20_37">37&#160;</span>Qui cum repente de latibulis surrexissent, et Benjamin terga cædentibus daret, ingressi sunt civitatem, et percusserunt eam in ore gladii. <span class="Versetto" id="JG20_38">38&#160;</span>Signum autem dederant filii Israël his quos in insidiis collocaverant, ut postquam urbem cepissent, ignem accenderent: ut ascendente in altum fumo, captam urbem demonstrarent. <span class="Versetto" id="JG20_39">39&#160;</span>Quod cum cernerent filii Israël in ipso certamine positi (putaverunt enim filii Benjamin eos fugere, et instantius persequebantur, cæsis de exercitu eorum triginta viris), <span class="Versetto" id="JG20_40">40&#160;</span>et viderent quasi columnam fumi de civitate conscendere: Benjamin quoque aspiciens retro, cum captam cerneret civitatem, et flammas in sublime ferri: <span class="Versetto" id="JG20_41">41&#160;</span>qui prius simulaverant fugam, versa facie fortius resistebant. Quod cum vidissent filii Benjamin, in fugam versi sunt, <span class="Versetto" id="JG20_42">42&#160;</span>et ad viam deserti ire cœperunt, illuc quoque eos adversariis persequentibus: sed et hi qui urbem succenderant, occurrerunt eis. <span class="Versetto" id="JG20_43">43&#160;</span>Atque ita factum est, ut ex utraque parte ab hostibus cæderentur, nec erat ulla requies morientium. Ceciderunt, atque prostrati sunt ad orientalem plagam urbis Gabaa. <span class="Versetto" id="JG20_44">44&#160;</span>Fuerunt autem qui in eodem loco interfecti sunt, decem et octo millia virorum, omnes robustissimi pugnatores. <span class="Versetto" id="JG20_45">45&#160;</span>Quod cum vidissent qui remanserant de Benjamin, fugerunt in solitudinem: et pergebant ad petram, cujus vocabulum est Remmon. In illa quoque fuga palantes, et in diversa tendentes, occiderunt quinque millia virorum. Et cum ultra tenderent, persecuti sunt eos, et interfecerunt etiam alia duo millia. <span class="Versetto" id="JG20_46">46&#160;</span>Et sic factum est, ut omnes qui ceciderant de Benjamin in diversis locis essent viginti quinque millia pugnatores ad bella promptissimi. <span class="Versetto" id="JG20_47">47&#160;</span>Remanserunt itaque de omni numero Benjamin, qui evadere et fugere in solitudinem potuerunt, sexcenti viri: sederuntque in petra Remmon mensibus quatuor. <span class="Versetto" id="JG20_48">48&#160;</span>Regressi autem filii Israël, omnes reliquias civitatis a viris usque ad jumenta gladio percusserunt, cunctasque urbes et viculos Benjamin vorax flamma consumpsit.</p>

  <p class='pT4' id='JG21_0'>21</p>

  <p class='Normale'><span class="Versetto" id="JG21_1">1&#160;</span>Juraverunt quoque filii Israël in Maspha, et dixerunt: Nullus nostrum dabit filiis Benjamin de filiabus suis uxorem.<a href='#FN83'>*</a> <span class="Versetto" id="JG21_2">2&#160;</span>Veneruntque omnes ad domum Dei in Silo, et in conspectu ejus sedentes usque ad vesperam, levaverunt vocem, et magno ululatu cœperunt flere, dicentes: <span class="Versetto" id="JG21_3">3&#160;</span>Quare, Domine Deus Israël, factum est hoc malum in populo tuo, ut hodie una tribus auferretur ex nobis? <span class="Versetto" id="JG21_4">4&#160;</span>Altera autem die diluculo consurgentes, exstruxerunt altare: obtuleruntque ibi holocausta, et pacificas victimas, et dixerunt: <span class="Versetto" id="JG21_5">5&#160;</span>Quis non ascendit in exercitu Domini de universis tribubus Israël? grandi enim juramento se constrinxerant, cum essent in Maspha, interfici eos qui defuissent. <span class="Versetto" id="JG21_6">6&#160;</span>Ductique pœnitentia filii Israël super fratre suo Benjamin, cœperunt dicere: Ablata est tribus una de Israël: <span class="Versetto" id="JG21_7">7&#160;</span>unde uxores accipient? omnes enim in commune juravimus, non daturos nos his filias nostras. <span class="Versetto" id="JG21_8">8&#160;</span>Idcirco dixerunt: Quis est de universis tribubus Israël, qui non ascendit ad Dominum in Maspha? Et ecce inventi sunt habitatores Jabes Galaad in illo exercitu non fuisse. <span class="Versetto" id="JG21_9">9&#160;</span>(Eo quoque tempore cum essent in Silo, nullus ex eis ibi repertus est.) <span class="Versetto" id="JG21_10">10&#160;</span>Miserunt itaque decem millia viros robustissimos, et præceperunt eis: Ite, et percutite habitatores Jabes Galaad in ore gladii, tam uxores quam parvulos eorum. <span class="Versetto" id="JG21_11">11&#160;</span>Et hoc erit quod observare debebitis: omne generis masculini, et mulieres quæ cognoverunt viros, interficite; virgines autem reservate. <span class="Versetto" id="JG21_12">12&#160;</span>Inventæque sunt de Jabes Galaad quadringentæ virgines, quæ nescierunt viri thorum: et adduxerunt eas ad castra in Silo, in terram Chanaan. <span class="Versetto" id="JG21_13">13&#160;</span>Miseruntque nuntios ad filios Benjamin, qui erant in petra Remmon, et præceperunt eis, ut eos susciperent in pace. <span class="Versetto" id="JG21_14">14&#160;</span>Veneruntque filii Benjamin in illo tempore, et datæ sunt eis uxores de filiabus Jabes Galaad: alias autem non repererunt, quas simili modo traderent. <span class="Versetto" id="JG21_15">15&#160;</span>Universusque Israël valde doluit, et egit pœnitentiam super interfectione unius tribus ex Israël. <span class="Versetto" id="JG21_16">16&#160;</span>Dixeruntque majores natu: Quid faciemus reliquis, qui non acceperunt uxores? omnes in Benjamin feminæ conciderunt, <span class="Versetto" id="JG21_17">17&#160;</span>et magna nobis cura, ingentique studio providendum est, ne una tribus deleatur ex Israël. <span class="Versetto" id="JG21_18">18&#160;</span>Filias enim nostras eis dare non possumus, constricti juramento et maledictione qua diximus: Maledictus qui dederit de filiabus suis uxorem Benjamin. <span class="Versetto" id="JG21_19">19&#160;</span>Ceperuntque consilium, atque dixerunt: Ecce solemnitas Domini est in Silo anniversaria, quæ sita est ad septentrionem urbis Bethel, et ad orientalem plagam viæ, quæ de Bethel tendit ad Sichimam, et ad meridiem oppidi Lebona. <span class="Versetto" id="JG21_20">20&#160;</span>Præceperuntque filiis Benjamin, atque dixerunt: Ite, ad latitate in vineis. <span class="Versetto" id="JG21_21">21&#160;</span>Cumque videritis filias Silo ad ducendos choros ex more procedere, exite repente de vineis, et rapite ex eis singuli uxores singulas, et pergite in terram Benjamin. <span class="Versetto" id="JG21_22">22&#160;</span>Cumque venerint patres earum, ac fratres, et adversum vos queri cœperint atque jurgari, dicemus eis: Miseremini eorum: non enim rapuerunt eas jure bellantium atque victorum: sed rogantibus ut acciperent, non dedistis, et a vestra parte peccatum est. <span class="Versetto" id="JG21_23">23&#160;</span>Feceruntque filii Benjamin ut sibi fuerat imperatum: et juxta numerum suum, rapuerunt sibi de his quæ ducebant choros, uxores singulas: abieruntque in possessionem suam ædificantes urbes, et habitantes in eis. <span class="Versetto" id="JG21_24">24&#160;</span>Filii quoque Israël reversi sunt per tribus et familias in tabernacula sua. In diebus illis non erat rex in Israël: sed unusquisque quod sibi rectum videbatur, hoc faciebat.</p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#JG1_1"><span class="notemark">*</span> 1:1</a> <span class="fk">Præfatio</span><span class="ft"> Hebraice SOPHETIMATHANAS., in Synopsi. Vocatur hic liber Judicum, propterea quod post mortem Jesu Nave, populum suum Deus a relictis Chananæorum gentibus pressum, per judices servavit; quorum hoc volumine singulorum facta et vitæ tempus continentur, etc. Fuerunt autem numero tredecim: et anni illorum fuerunt quadringenti et undecim. ISID., in lib. Judic., cap. 1. Historia libri Judicum non parva mysteriorum indicat sacramenta. Post Josue enim succedunt Judices, sicut post Christum apostoli et ecclesiarum rectores ad regendos fideles, quos ipse ad spem promissionis æternæ perducit. Per omnia autem in hoc volumine Judaici populi delicta, et servitus clamorque eorum et miseratio Dei continentur. Multis enim annis pro peccatis suis servierunt, et conversi liberati sunt: quia peccata nostra vires hostibus præbent; et quando malum facimus in conspectu Domini, confortantur adversarii nostri, id est dæmones. Cum autem convertimur, suscitat Deus judices et salvatores, id est principes et doctores quos mittit in auxilium eorum qui toto corde clamant ad Deum. AUG., quæst. 1 in lib. Judic. In fine libri Jesu Nave breviter narrator porrexit historiam quousque filii Isræl ad colendos deos alienos declinaverunt. In hoc autem libro ad ordinem reditur, quomodo consequentia gesta fuerint post mortem Jesu Nave. Non ergo ab illo tempore incipit liber, quo populus ad colenda simulacra defluxit: sed a prioribus, interpositis temporibus, quibus ea gesta sunt, postquam ad illa pervenit.</span></p>
  </aside>

  <aside id="FN2">
    <p class="f"><a class="notebackref" href="#JG1_2"><span class="notemark">†</span> 1:2</a> <span class="fk">Dixitque Dominus: Judas ascendet, </span><span class="ft"> etc. ID., quæst. 2. Quæritur utrum aliquis homo Judas vocabatur, an ipsam tribum de more sic appellavit, etc., usque ad tunc assumpta etiam tribus Simeon ad pugnandum.</span></p>
  </aside>

  <aside id="FN3">
    <p class="f"><a class="notebackref" href="#JG1_12"><span class="notemark">‡</span> 1:12</a> <span class="fk">Dixitque, </span><span class="ft"> etc. AUG., quæst. 3. </span><span class="fk">Quicunque percusserit civitatem litterarum et ceperit eam, dabo ei filiam meam in uxorem. </span><span class="ft"> Hoc in libro Jesu memoratum est, etc., usque ad nec tamen hic frustra arbitror hoc de filia Caleb data in victoris præmium bis Scripturam memorasse.</span></p>
  </aside>

  <aside id="FN4">
    <p class="f"><a class="notebackref" href="#JG1_19"><span class="notemark">§</span> 1:19</a> <span class="fk">Nec potuit. </span><span class="ft"> ID., quæst. 5 in Jud. In hoc ipso fuit Dominus, etc., usque ad dum dicit Apostolus: </span><span class="fk">Ne magnitudinem revelationum extollat, </span><span class="ft"> etc II Cor. 12..</span></p>
  </aside>

  <aside id="FN5">
    <p class="f"><a class="notebackref" href="#JG1_21"><span class="notemark">**</span> 1:21</a> <span class="fk">Jebusæum. </span><span class="ft"> AUG., quæst. 7 in Jud. Superius legitur eadem civitas, etc., usque ad non sine illo tenuerunt terram quam possidebant.</span></p>
  </aside>

  <aside id="FN6">
    <p class="f"><a class="notebackref" href="#JG1_27"><span class="notemark">††</span> 1:27</a> <span class="fk">Manasses. </span><span class="ft"> AUG., quæst. 8. Et non hæreditavit Manasses Bethsan, etc., usque ad universam pene Asiam Scythas aliquando tenuisse.</span></p>
  </aside>

  <aside id="FN7">
    <p class="f"><a class="notebackref" href="#JG1_34"><span class="notemark">‡‡</span> 1:34</a> <span class="fk">Arctavitque. </span><span class="ft"> AUG., quæst. 11 in Jud. </span><span class="fk">Et contribulavit Amorrhæos filios Dan in monte, quoniam non permisit eos descendere, </span><span class="ft"> etc. Hoc autem in libro Jesu Nave præoccupando memoratum est; hic autem recapitulando.</span></p>
  </aside>

  <aside id="FN8">
    <p class="f"><a class="notebackref" href="#JG2_1"><span class="notemark">*</span> 2:1</a> <span class="fk">Ascenditque angelus. </span><span class="ft"> AUG., quæst. 12 in Jud. Et ascendit angelus Domini, etc., usque ad quod ibi præoccupando memoravit.</span></p>
  </aside>

  <aside id="FN9">
    <p class="f"><a class="notebackref" href="#JG2_3"><span class="notemark">†</span> 2:3</a> <span class="fk">Quamobrem nolui delere. </span><span class="ft"> AUG., quæst. 13 in Jud. Hinc intelligimus quædam ex ira Dei venire peccata. Ut enim dii gentium, inter quas non exterminatas Isrælitæ habitare voluerunt, essent eis in scandalum, id est, facerent eos scandalizari in Deo suo, eoque offenso vivere, indignans comminatus est Deus, quod manifestum est, magnum esse peccatum. </span><span class="fk">Dimisit ergo Josue. </span><span class="ft"> AUG. Hoc per recapitulationem iteratur. Nam et mors Jesu Nave in hoc libro memoratur, ut tanquam ab exordio breviter cuncta insinuentur, ex quo dedit eis Dominus terram, et quomodo sub judicibus vixerint, vel quæ perpessi sint; et iterum, reditur ad judicum ordinem, ab eo qui primus est constitutus.</span></p>
  </aside>

  <aside id="FN10">
    <p class="f"><a class="notebackref" href="#JG2_7"><span class="notemark">‡</span> 2:7</a> <span class="fk">Et seniorunt. </span><span class="ft"> ADAMAN., hom. 1 in Jud. Seniores qui cum Jesu vel post Jesum fuerunt, etc., usque ad dies vero seniorum sanctorum longævi sunt et prolixi.</span></p>
  </aside>

  <aside id="FN11">
    <p class="f"><a class="notebackref" href="#JG2_8"><span class="notemark">§</span> 2:8</a> <span class="fk">Mortuus est. </span><span class="ft"> ID., hom. 2. In Paulo vivit Jesus, etc., usque ad et surrexit generatio altera, quæ nesciebat Jesum, etc. ADAMAN., hom. 2. Servieruntque Baalim, etc., usque ad tota anima et totis viribus diligimus; idola adoramus.</span></p>
  </aside>

  <aside id="FN12">
    <p class="f"><a class="notebackref" href="#JG2_13"><span class="notemark">**</span> 2:13</a> <span class="ft"> AUG., quæst. 16 in lib. Judic. </span><span class="fk">Et servierunt Baal et Astartibus. </span><span class="ft"> Dicitur Baal esse nomen Jovis apud illas gentes, etc., usque ad Junonem pluraliter memorari voluisse. AUG., quæst. 17. Sed et in psalmo, etc., usque ad non pretio pecuniario fuerant redimendi.</span></p>
  </aside>

  <aside id="FN13">
    <p class="f"><a class="notebackref" href="#JG2_14"><span class="notemark">††</span> 2:14</a> <span class="fk">Iratusque Dominus. </span><span class="ft"> ORIG., hom. 2 in Jud. Cum quis Deo servit, etc., usque ad ne diabolo tradamur.</span></p>
  </aside>

  <aside id="FN14">
    <p class="f"><a class="notebackref" href="#JG3_5"><span class="notemark">*</span> 3:5</a> <span class="fk">In medio. </span><span class="ft"> AUG., quæst. 17 in Jud. In Exodo dicit Deus, etc., usque ad eorum multitudo terras unde adversarii exterminarentur desertas esse non sineret. Quod autem ait: </span><span class="fk">Ne multiplicentur in te bestiæ feræ; </span><span class="ft"> mirum si non bestiales cupiditates et libidines intelligi voluit... non enim Deus homines exterminare poterat, et bestias non poterat.</span></p>
  </aside>

  <aside id="FN15">
    <p class="f"><a class="notebackref" href="#JG3_8"><span class="notemark">†</span> 3:8</a> <span class="ft"> ADAM., hom. 3. </span><span class="fk">Et tradidit eos Dominus, </span><span class="ft"> etc., usque ad odor teterrimus superbiæ renidet. ORIG., hom. 3 in Jud. Vide benignum Dominum, etc., usque ad qui per Othoniel vel Aioth disignantur.</span></p>
  </aside>

  <aside id="FN16">
    <p class="f"><a class="notebackref" href="#JG3_10"><span class="notemark">‡</span> 3:10</a> <span class="fk">Fuit in eo Spiritus Domini, </span><span class="ft"> etc. Magna laus est primi judicis, quod Spiritus Domini factus est super eum: et per Spiritum Dei judicavit populum, quod de alia dictum non valde memini. Sunt hodie ecclesiarum judices, quibus datum est etiam judicium animarum: sed nescio, si quis dignus sit Spiritu Dei repleri. </span><span class="fk">Fuitque in. </span><span class="ft"> ADAM. Postquam, scilicet, clamaverunt ad Dominum. Quis in nobis tam validum, tam justum clamorem emittit ad Dominum, ut mereatur populus accipere judicem quem repleat Spiritus Dei, ut posset rectum tenere judicium? Unde liber iste Judicum dicitur, qui, scilicet, judicaverunt populum Isræl, viros, scilicet, mirabiles, sicut Josue fuit. Sicut et liber Regum, in quo dicitur quomodo quisque regum regnaverit, et quid egerit etiam malum: ut Ecclesiæ scilicet principes, vel judices bona eorum imitentur, mala caveant. </span><span class="fk">Servieruntque Isræl. </span><span class="ft"> ADAM., ubi supra. Post decem et octo annos, etc., usque ad quibus dicetur: </span><span class="fk">Discedite a me, operarii iniquitatis, nescio vos: ite in ignem æternum, </span><span class="ft"> etc. Luc. 13.. ID. Etiam mensuras pœnæ indicat divina Scriptura supra octo annis: hic decem et octo dicit. Certum est autem, quia secundum modum peccati, et conversionis moram, etiam castigationis tempora terminantur. Transierunt enim et isti decem et octo anni servitutis, et non dicitur quia clamaverunt ad Dominum vel conversi sunt a malitia sua: sed post.</span></p>
  </aside>

  <aside id="FN17">
    <p class="f"><a class="notebackref" href="#JG3_15"><span class="notemark">§</span> 3:15</a> <span class="fk">Salvatorem. </span><span class="ft"> ID., hom. 3. Salvatores vel judices, etc., usque ad quæ dicit: </span><span class="fk">Ego sum via, veritas et vita</span><span class="ft"> Joan. 14.. </span><span class="fk">Qui utraque manu pro dextera utebatur. </span><span class="ft"> Secundum spiritualem intelligentiam, omnes sancti ambidextri dicuntur, diabolus et principes ejus, ambisinistri. Totum enim quod agunt, sinistrum est et perversum, æterno igni cum his, qui a sinistris sunt, deputatum.</span></p>
  </aside>

  <aside id="FN18">
    <p class="f"><a class="notebackref" href="#JG3_20"><span class="notemark">**</span> 3:20</a> <span class="fk">Ingressus est Aod, </span><span class="ft"> etc. ADAM., hom. 4. Aod interpretatur </span><span class="fk">laus. </span><span class="ft"> Arte enim callida, et laudabili usus deceptione, etc., usque ad cui dicitur a Domino: </span><span class="fk">Euge, serve bone, </span><span class="ft"> etc.</span></p>
  </aside>

  <aside id="FN19">
    <p class="f"><a class="notebackref" href="#JG3_22"><span class="notemark">††</span> 3:22</a> <span class="fk">Pinguissimo. </span><span class="ft"> AUG., quæst. 21. Merito quæritur, etc., usque ad ita invenimus. </span><span class="fk">Erat autem Eglon crassus nimis. </span></p>
  </aside>

  <aside id="FN20">
    <p class="f"><a class="notebackref" href="#JG3_25"><span class="notemark">‡‡</span> 3:25</a> <span class="fk">Tulerunt. </span><span class="ft"> ID., quæst. 23. Quomodo pueri regis Eglon clavi aperuerunt, quod Aod clavi non clauserat? Aut si ille clavi clauserat, quomodo eam secum non tulerat, ut nec isti clavi aperire possent? Proinde aut alia clavis allata est, aut tale genus clausuræ fuit, quod sine clavi posset claudi, nec sine clavi aperiri. Nam sunt quædam talia, sicut ea quæ verudata [</span><span class="fk">MSS., </span><span class="ft"> veruclata] dicuntur.</span></p>
  </aside>

  <aside id="FN21">
    <p class="f"><a class="notebackref" href="#JG3_31"><span class="notemark">§§</span> 3:31</a> <span class="fk">Post hunc. </span><span class="ft"> ADAM., hom. 4. 70. Semgar, id est ibi advena. Omnes enim homines Dei advenæ sunt in hoc mundo; sicut ille, qui dicebat: </span><span class="fk">Advena ego sum, in terra apud te, et peregrinus, sicut omnes patres mei. </span><span class="ft"> Hunc ergo Semgar Spiritus sanctus ibi advenam dicit, id est hic: quod enim Spiritui sancto, qui in cœlis est, ibi est, nobis hic est. </span><span class="fk">Post hunc. </span><span class="ft"> AUG., quæst. 25. Quæritur quomodo post Aod pugnaverit Semgar pro Isræl et eum salvasse dictus sit. Non enim fuerat captivatus vel jugo servitutis innexus. Sed ita salvavit, non quia hostis nocuerit; sed ne permitteretur nocere: quem credendum est bello cœpisse tentare, et hujus victoria fuisse repulsum. </span><span class="fk">Qui percussit. </span><span class="ft"> ADAM., hom. 4. Semgar percussit Allophylos in sexcentis viris, etc., usque ad ut confidenter dicas: </span><span class="fk">Mihi autem absit gloriari, </span><span class="ft"> etc.</span></p>
  </aside>

  <aside id="FN22">
    <p class="f"><a class="notebackref" href="#JG4_1"><span class="notemark">*</span> 4:1</a> <span class="fk">Addideruntque filii</span><span class="ft"> ORIG., hom. 4 in Jud. Quasi pro peccatis populi dux bonus obiit, etc., usque ad et Jabin principi Chananæorum.</span></p>
  </aside>

  <aside id="FN23">
    <p class="f"><a class="notebackref" href="#JG4_2"><span class="notemark">†</span> 4:2</a> <span class="fk">In manus Jabin regis Chanaan. </span><span class="ft"> ADAM., hom. 4 in Jud. Princeps militiæ Jabin, etc., usque ad vel ecclesiæ populus gubernetur, vel cujusque animæ sensus.</span></p>
  </aside>

  <aside id="FN24">
    <p class="f"><a class="notebackref" href="#JG4_4"><span class="notemark">‡</span> 4:4</a> <span class="fk">Erat. </span><span class="ft"> ADAM., hom. 5. Secundum Apostolum, etc., usque ad quia confert hanc gratiam mentis puritas, non sexus diversitas. </span><span class="fk">Debbora. </span><span class="ft"> Apis vel loquela, quæ prophetam significat; quæ suaves cœlestis doctrinæ favos, et dulcia divini eloquii mella componit. Unde: </span><span class="fk">Quam dulcia faucibus meis eloquia tua super mel et favum ori meo! </span><span class="ft"> Psal. CXVIII. Et alibi: </span><span class="fk">Judicia Domini, </span><span class="ft"> dicit propheta, </span><span class="fk">pretiosa esse super aurum et lapidem pretiosum nimis, et dulciora super mel et favum. </span><span class="ft"> Ibid. 10.</span></p>
  </aside>

  <aside id="FN25">
    <p class="f"><a class="notebackref" href="#JG4_5"><span class="notemark">§</span> 4:5</a> <span class="fk">Et sedebat sub palma, </span><span class="ft"> etc. ADAM. Vide in quibus locis sedet prophetia, inter excelsa, scilicet, et domum Dei. Nihil humile, nihil vile erga prophetiæ sedem reperiri potest. Sicut Salomon dicit: quod in altis, scilicet portis civitatum, assistat, vel in murorum mœnibus habitet, vel in altis turribus libere agat. Inter domum Dei ergo et excelsa dicitur habitare. Non enim docet quæ super terram sunt quærere, sed quæ in cœlis, ubi Christus est in dextera Dei sedens. Illuc nos hortatur ascendere: illuc discipulos suos molitur movere prophetia.</span></p>
  </aside>

  <aside id="FN26">
    <p class="f"><a class="notebackref" href="#JG4_8"><span class="notemark">**</span> 4:8</a> <span class="fk">Si venis</span><span class="ft"> AUG., quæst. 29 in Jud. Quid est quod respondens Barac Debboræ ait, etc., </span><span class="fk">usque ad: </span><span class="ft"> id est, facit mecum prospera per angelum? ADAM., hom. 5. </span><span class="fk">Non ascendam, nisi tu ascenderis mecum. </span><span class="ft"> Vides quomodo illis prioribus prophetia detulit eloquia Dei, etc., </span><span class="fk">usque ad, </span><span class="ft"> cui nomen Jahel, traditur Sisara.</span></p>
  </aside>

  <aside id="FN27">
    <p class="f"><a class="notebackref" href="#JG4_18"><span class="notemark">††</span> 4:18</a> <span class="fk">Egressa igitur</span><span class="ft"> ADAM., hom. 5. Jahel mulier alienigena Ecclesiam significat, etc., usque ad æterno tradidit somno.</span></p>
  </aside>

  <aside id="FN28">
    <p class="f"><a class="notebackref" href="#JG4_19"><span class="notemark">‡‡</span> 4:19</a> <span class="fk">Quæ aperuit</span><span class="ft"> ADAM., hom. 5. Unaquæque anima hoc lacte evangelico et apostolico Sisaram in se sopiat et exstinguat, etc., usque ad sed unum primis et novissimis victoriæ præmium dabitur.</span></p>
  </aside>

  <aside id="FN29">
    <p class="f"><a class="notebackref" href="#JG4_22"><span class="notemark">§§</span> 4:22</a> <span class="fk">Egressaque, </span><span class="ft"> etc. ADAM., hom. 5 in Jud. Occurrit Jahel, etc., usque ad fideli tactu prior consequitur sanitatem.</span></p>
  </aside>

  <aside id="FN30">
    <p class="f"><a class="notebackref" href="#JG5_1"><span class="notemark">*</span> 5:1</a> <span class="fk">Cecineruntque Debbora et Barac, </span><span class="ft"> etc. ADAM., hom. 6 in Jud. Si meminerimus quæ in superioribus dicta sunt, etc., usque ad vel culpa quæ per nostram venit ignaviam. </span><span class="fk">Audite, </span><span class="ft"> etc. </span><span class="fk">Montes fluxerunt a facie Domini. </span><span class="ft"> ADAM. Auribus percipite, omnes satrapæ. Sicut inferiores sunt regibus satrapæ, etc., usque ad digne ut rex ad audienda verba divina vocaberis.</span></p>
  </aside>

  <aside id="FN31">
    <p class="f"><a class="notebackref" href="#JG5_6"><span class="notemark">†</span> 5:6</a> <span class="fk">In. </span><span class="ft"> Quievisse dicuntur semitæ, quæ in diebus Samgar ducis Isræl præoccupatæ erant ab hostibus et non audebant in domum Domini ad orationem ascendere; a quibus non scribitur Samgar plene liberasse.</span></p>
  </aside>

  <aside id="FN32">
    <p class="f"><a class="notebackref" href="#JG5_9"><span class="notemark">‡</span> 5:9</a> <span class="fk">Cor meum diligit. </span><span class="ft"> ADAM., hom. 6. Cor meum ad ea quæ disposita sunt huic Isræl. Quasi cor meum, animus meus, sensus meus, et tota mens mea ad illud tendit, illud prospicit quod dispositum est et præparatum Isræl. Unde: </span><span class="fk">Omnia quæ in mundo sunt reputo ut stercora, ut Christum lucrifaciam, </span><span class="ft"> etc. Phil. 3..</span></p>
  </aside>

  <aside id="FN33">
    <p class="f"><a class="notebackref" href="#JG5_10"><span class="notemark">§</span> 5:10</a> <span class="fk">Qui propria voluntate. </span><span class="ft"> De quibus dicitur, </span><span class="fk">qui sponte obtulistis animas vestras ad periculam, </span><span class="ft"> etc., quia legi Dei et servituti ejus se subdiderunt, die ac nocte in lege ejus meditantes. </span><span class="fk">Qui ascenditis super nitentes asinos. </span><span class="ft"> ADAM. </span><span class="fk">Potentes populi, benedicite Dominum, quia ascenditis super jumenta, </span><span class="ft"> etc. Corpus nostrum jumentum est: ad adjumentum enim et ad ministerium animæ datum est. Interiori homini dicitur: </span><span class="fk">Qui ascendit super jumentum, </span><span class="ft"> id est, corpus suum, et superior factus est corporalibus desideriis, et motus corporis moderatur freno rationis, ut benedicat Dominum.</span></p>
  </aside>

  <aside id="FN34">
    <p class="f"><a class="notebackref" href="#JG5_11"><span class="notemark">**</span> 5:11</a> <span class="fk">Collisi sunt. </span><span class="ft"> Quasi dicat, quamvis semper et ubique laudandus sit Deus, nonne hic potius laudandus et benedicendus est, qui subvertit inimicos nostros, sicut subvertit Ægyptios in mari Rubro? </span><span class="fk">Ibi narrentur. </span><span class="ft"> ADAM. LXX: Justi confortati sunt in Isræl. In aliis gentibus, qui corporis robore fortiores sunt, potentes dicuntur in prælio: in Isræl vero, qui justiores; quia justitia, etiam viribus infirma, vincit. Injustitia vero, etsi multos habet bellatores validos, superatur. Ergo in nostra gente aut per justitiam superamus, aut per injustitiam vincimur.</span></p>
  </aside>

  <aside id="FN35">
    <p class="f"><a class="notebackref" href="#JG5_12"><span class="notemark">††</span> 5:12</a> <span class="fk">Surge, surge. </span><span class="ft"> In Hebræo non habetur: </span><span class="fk">sed expergiscere spiritu, </span><span class="ft"> scilicet prophetiæ, perfecti enim doctores Debboram provocant, ut expergiscatur spiritu prophetiæ et laudis.</span></p>
  </aside>

  <aside id="FN36">
    <p class="f"><a class="notebackref" href="#JG5_15"><span class="notemark">‡‡</span> 5:15</a> <span class="fk">Diviso. </span><span class="ft"> Vox Debboræ increpantis Ruben qui imperio Domini non obtemperavit cum fratribus suis, ut debellaret inimicos, sed perterritus, et verbis Domini incredulus, divisit se ab eis; et ideo magnanimus, superbus repertus est. Unde in spiritu prophetiæ increpatur sic: </span><span class="fk">Quare habitas inter duos terminos? </span><span class="ft"> etc. In Hebræo autem non habetur duos.</span></p>
  </aside>

  <aside id="FN37">
    <p class="f"><a class="notebackref" href="#JG5_21"><span class="notemark">§§</span> 5:21</a> <span class="fk">Traxit cadavera eorum, </span><span class="ft"> etc. In mare Rubrum, quod est Cadumim, quod interpretatur antiquorum: eo quod antiqua miracula ibi sunt facta transeuntibus filiis Isræl, et pereuntibus Ægyptiis: ut pro cadaveribus Ægyptiorum, habeant pisces et bestiæ maris Rubri, cadavera Chananæorum. ADAM., hom. 7 in Jud. Non dicuntur invaluisse super populum Dei dum præcepta custodiunt, etc., usque ad cum a gratia Dei deserimur.</span></p>
  </aside>

  <aside id="FN38">
    <p class="f"><a class="notebackref" href="#JG6_3"><span class="notemark">*</span> 6:3</a> <span class="fk">Cumque sevisset. </span><span class="ft"> ID., hom. 7. Hæc patiebatur Isræl, etc., usque ad morte sua clarificatam, sanguine lotam.</span></p>
  </aside>

  <aside id="FN39">
    <p class="f"><a class="notebackref" href="#JG6_8"><span class="notemark">†</span> 6:8</a> <span class="fk">Qui misit ad eos prophetam, locutus est: Hæc dicit, </span><span class="ft"> etc. AUG., quæst. 31 in Jud. Cur non dicatur nomen hujus prophetæ, etc., </span><span class="fk">usque ad: </span><span class="ft"> cur non possit angelus propheta dici? ISID., in Jud., tom. 5. Gedeon Christum significat: qui sub umbra sacræ crucis prædestinato incarnationis futuræ mysterio constitutus, rectitudine judicii quasi virga electionem sanctorum a vitiorum paleis sequestrabat.</span></p>
  </aside>

  <aside id="FN40">
    <p class="f"><a class="notebackref" href="#JG6_17"><span class="notemark">‡</span> 6:17</a> <span class="fk">Da mihi signum. </span><span class="ft"> ADAM., hom. 8. Vir eruditus, et habens Jesu prædecessoris exemplum, cautius agit. Sciebat enim posse angelos tenebrarum transfigurare se in angelos lucis: ideo examinat spiritum, si a Deo sit. Spiritualis enim omnia examinat. Sic prædecessor ejus Jesu Nave cum principem cœlestis militiæ vidisset, inquirit: </span><span class="fk">si noster es, an adversariorum? </span><span class="ft"> Ideo Gedeon discutit angelicam visionem, diversitate et mutatione signorum.</span></p>
  </aside>

  <aside id="FN41">
    <p class="f"><a class="notebackref" href="#JG6_18"><span class="notemark">§</span> 6:18</a> <span class="fk">Portans. </span><span class="ft"> AUG., quæst. 35 in Jud. Advertendum est, etc., usque ad velut adjuvandus præsentia sanctitatis ejus.</span></p>
  </aside>

  <aside id="FN42">
    <p class="f"><a class="notebackref" href="#JG6_19"><span class="notemark">**</span> 6:19</a> <span class="fk">Ingressus. </span><span class="ft"> Greg., lib. III Moral., cap. 17. Gedeon cum a paleis frumenta excuteret, etc., usque ad sed omne etiam quod in se per cogitationes turpiter ligatur, tergat. ISID. Quem pater dolis deputavit, hunc Gedeon occidit, et alium septennem immolavit Deo; in quo ostendit, post adventum Christi, omnia Gentilitatis sacrificia abolenda, solumque jam sacrificium passionis Christi pro redemptione populi Deo offerendum. Ipse enim est vitulus septennis, plenus scilicet spiritu septiformi.</span></p>
  </aside>

  <aside id="FN43">
    <p class="f"><a class="notebackref" href="#JG6_33"><span class="notemark">††</span> 6:33</a> <span class="fk">Igitur. </span><span class="ft"> ADAM. Convenerunt adversum Isræl Madianitæ, etc., usque ad expugnant populum Dei, cum paganis scilicet et Judæis. </span><span class="fk">In valle Jezræl. </span><span class="ft"> ID. Quæ interpretatur semen Dei. Non enim audent adversarii illuc ire, etc., usque ad quia constitutus est in vertice intelligentiæ spiritualis.</span></p>
  </aside>

  <aside id="FN44">
    <p class="f"><a class="notebackref" href="#JG6_36"><span class="notemark">‡‡</span> 6:36</a> <span class="fk">Si salvum facis. </span><span class="ft"> ADAM., homil. 8 in Jud. Cum multa sint et innumera signa, etc., usque ad quas nullus humor divini verbi infundebat.</span></p>
  </aside>

  <aside id="FN45">
    <p class="f"><a class="notebackref" href="#JG6_37"><span class="notemark">§§</span> 6:37</a> <span class="fk">In area. </span><span class="ft"> Orig., homil. 8. Non ubicunque, non in campo, nec in saltu, sed in area ubi messis est, etc., usque ad mundo corde recumbamus in convivio sponsi Jesu Christi. </span><span class="fk">Si ros in solo vellere, </span><span class="ft"> etc. AUG. In tentatione Gedeonis quod prænuntiare Dominus volebat, ostendit in compluto scilicet vellere et area tota circumquaque sicca figurare primum populum Isræl, ubi erant sancti cum gratia cœlesti tanquam pluvia spirituali, et postea compluta area, siccato vellere figurare Ecclesiam Dei toto orbe diffusam, habentem non in vellere tanquam in velamine, sed in aperto cœlestem gratiam, priore populo velut ab ejusdem gratiæ rore alienato atque siccato.</span></p>
  </aside>

  <aside id="FN46">
    <p class="f"><a class="notebackref" href="#JG6_39"><span class="notemark">***</span> 6:39</a> <span class="fk">Oro, </span><span class="ft"> etc. ADAM., homil. 8. In secundi quoque signi ratione, etc., usque ad universa terra divini roris gratia infunditur.</span></p>
  </aside>

  <aside id="FN47">
    <p class="f"><a class="notebackref" href="#JG7_3"><span class="notemark">*</span> 7:3</a> <span class="fk">Qui formidolosus, </span><span class="ft"> etc. ADAM., hom. 9. Idem hodie clamat Jesus, etc., usque ad sic inter ingentia et nefanda crimina, timoris et formidinis crimen ponitur. LXX: Formidolosus est, qui quasi adolescente vitio antequam videat mala, sola cogitatione terretur, gelidam per membra formidinem volvens, ut non tam conspectu malorum quam auditu et exspectatione solvatur. Ideo, juxta LXX, formidolosus corde dicitur, in corde enim et in interioribus animi defixum manet hoc vitium. Timidus autem est qui primo aspectu ad congressum trepidat, non tamen toto corde terretur, sed reparari et animari denuo potest.</span></p>
  </aside>

  <aside id="FN48">
    <p class="f"><a class="notebackref" href="#JG7_4"><span class="notemark">†</span> 7:4</a> <span class="fk">Adhuc populus. </span><span class="ft"> ADAM., hom. 9. Ut video, qui primum reprobati sunt, etc., usque ad nec propter peccati sitim sternitur pronus.</span></p>
  </aside>

  <aside id="FN49">
    <p class="f"><a class="notebackref" href="#JG7_5"><span class="notemark">‡</span> 7:5</a> <span class="fk">Qui manu et lingua. </span><span class="ft"> ADAM., homil. 9. Manu et lingua dicit eos aquam lambere, etc., usque ad et perfecte trinitatis numerum ferunt.</span></p>
  </aside>

  <aside id="FN50">
    <p class="f"><a class="notebackref" href="#JG7_6"><span class="notemark">§</span> 7:6</a> <span class="fk">Fuit itaque numerus eorum, </span><span class="ft"> etc. AUG., quæst. 47 in Jud. </span><span class="fk">Et factus est numerus eorum qui lambuerunt manu sua, lingua sua, trecenti viri. </span><span class="ft"> Plerique Latini codices non habent </span><span class="fk">manu sua, </span><span class="ft"> sed tantum </span><span class="fk">lingua sua, </span><span class="ft"> etc., usque ad David quoque tanquam contemptibilem se canem appellat.</span></p>
  </aside>

  <aside id="FN51">
    <p class="f"><a class="notebackref" href="#JG7_13"><span class="notemark">**</span> 7:13</a> <span class="fk">Percussit illud atque subvertit. </span><span class="ft"> Greg., lib. XXX Moral., cap. 25. De hoc bello per prophetam, etc., usque ad quod ferrum hostium crucis ligno superetur.</span></p>
  </aside>

  <aside id="FN52">
    <p class="f"><a class="notebackref" href="#JG7_16"><span class="notemark">††</span> 7:16</a> <span class="fk">Divisitque. </span><span class="ft"> ID., Ibid. Ducti sunt ad fluvium, etc., usque ad in sinistra tubam, in dextera tenet lagenam.</span></p>
  </aside>

  <aside id="FN53">
    <p class="f"><a class="notebackref" href="#JG7_20"><span class="notemark">‡‡</span> 7:20</a> <span class="fk">Et hydrias confregissent. </span><span class="ft"> ADAM., hom. 9. Hydrias portant, etc., usque ad ut ab ipso victoriam consequi mereamur.</span></p>
  </aside>

  <aside id="FN54">
    <p class="f"><a class="notebackref" href="#JG8_27"><span class="notemark">*</span> 8:27</a> <span class="fk">Fecitque ex eo Gedeon ephod, </span><span class="ft"> etc., AUG., quæst. 41 in Jud. Quæritur quid sit Ephod vel Ephot, etc., usque ad ut sic interiret filiorum proles numerosa, sicut postea testatur Scriptura. AUG. Intelligendum est per prolepsim dictum esse quod fecerit Gedeon Ephod contra legem Dei ex auro quod devictis hostibus erat ablatum, ut simul diceretur unde erat aurum et quid de illo sit factum. Factum est enim hoc peccatum in fine dierum Gedeon: quando consecuta sunt mala quæ annectit Scriptura, postquam dixit quot annis in diebus Gedeon terra quievit. </span><span class="fk">Postquam. </span><span class="ft"> ID., quæst. 43. </span><span class="fk">Et factum est cum mortuus esset Gedeon, et aversi sunt filii Isræl, fornicati sunt post Baalim, et posuerunt ipsi sibi Baalberith testamentum ut esset eis in Deum, </span><span class="ft"> etc. Et Baalim, et Baalberith idola intelligenda sunt. Major ergo transgressio et fornicatio est a populo post mortem Gedeon, quam illo vivo propter Ephod. Quod et si illicite factum erat, tamen de sacramentis tabernaculi erat: hæc vero idololatria non habet falsam paternæ religionis defensionem. Unde etiam si non in fine temporis Gedeon Ephod factum est, sed ante factum est, ita Deus patienter tulit, ut pax in terra perseveraret, quia licet factum erat quod prohibuerat, non tamen longe recessum erat ab illo qui tale aliquid in tabernaculo suo in honorem suum fieri jusserat. Nunc vero graviora commissa, et apertam post idola fornicationem populi noluit esse impunitam.</span></p>
  </aside>

  <aside id="FN55">
    <p class="f"><a class="notebackref" href="#JG9_5"><span class="notemark">*</span> 9:5</a> <span class="fk">Remansitque Joatham. </span><span class="ft"> ISID. Filius junior, qui fugitando gladium inimici evadit, significat reliquias Isræl in extremo tempore credituras, et Antichristi gladium evasuras, hic ascendit in verticem montis Garizim: quia nec prophetare nec persecutionem Antichristi potest quilibet evadere, nisi prius in montem benedictionis, id est in sublimitatem fidei ac virtutum ascenderit: hic est enim mons Garizim qui a Moyse in benedictionem deputatur. ISID., in Jud. tom. 5. Si hoc factum mysticum non esset, etc., usque ad inducet persecutionem ut omnes sanctos interficiat.</span></p>
  </aside>

  <aside id="FN56">
    <p class="f"><a class="notebackref" href="#JG9_10"><span class="notemark">†</span> 9:10</a> <span class="fk">Dixeruntque. </span><span class="ft"> ID., ibid. Ligna silvæ sunt homines infructuosi, etc., usque ad et suavissimam pinguedinem Christi cum gloria et honore perduxit. ID., ibid. Vitis autem Christus est qui dixit: </span><span class="fk">Ego sum vitis vera</span><span class="ft"> Joan. 15.. Quia ergo populus qui Antichristo servit in reprobum sensum datur ut credat mendacio, id est, Antichristo, qui veritati, id est Christo credere noluit, a regno vitis, id est Christi; et ab oliva, id est Spiritus sancti gratia et a ficu, id est divinæ legis dulcedine reprobatur. </span><span class="fk">Dixeruntque. </span><span class="ft"> ID. Rhamnus est genus rubi, quem vulgo senticem ursinam appellant, asperum nimis et spinosum, per quod Antichristus significatur cum omni asperitate et feritate humanum genus vastaturus: </span><span class="fk">et exiet ignis de rhamno, </span><span class="ft"> id est, iniquitas de Antichristo, et omnes qui in illo confidunt pariter cum illo devorabit.</span></p>
  </aside>

  <aside id="FN57">
    <p class="f"><a class="notebackref" href="#JG9_23"><span class="notemark">‡</span> 9:23</a> <span class="fk">Misitque. </span><span class="ft"> AUG., quæst. 45 in Jud. </span><span class="fk">Et misit Deus Spiritum malignum inter Abimelech et viros Sichimorum. </span><span class="ft"> Hoc verbum, etc., usque ad etiam </span><span class="fk">immisit</span><span class="ft"> interpretati sunt.</span></p>
  </aside>

  <aside id="FN58">
    <p class="f"><a class="notebackref" href="#JG9_32"><span class="notemark">§</span> 9:32</a> <span class="fk">Surge. </span><span class="ft"> ID., quæst. 46. </span><span class="fk">Et nunc surge nocte tu et populus tuus tecum, et insidiare. </span><span class="ft"> Quidam Latini habent </span><span class="fk">maturabis, </span><span class="ft"> etc., usque ad Deus quarto die conderet solem.</span></p>
  </aside>

  <aside id="FN59">
    <p class="f"><a class="notebackref" href="#JG10_1"><span class="notemark">*</span> 10:1</a> <span class="fk">Post Abimelech. </span><span class="ft"> AUG., quæst. 47 in Jud. Quomodo fuit patruus Abimelech vir de tribu Issachar, etc., usque ad ut Domini caro non solum de regia, sed etiam de sacerdotali stirpe propagaretur.</span></p>
  </aside>

  <aside id="FN60">
    <p class="f"><a class="notebackref" href="#JG11_1"><span class="notemark">*</span> 11:1</a> <span class="ft"> AUG., quæst. 49 in Jud. Jephte interpretatur </span><span class="fk">aperiens, </span><span class="ft"> etc., usque ad quia legis præcepta non servant et tanquam viro non exhibent fidem.</span></p>
  </aside>

  <aside id="FN61">
    <p class="f"><a class="notebackref" href="#JG11_3"><span class="notemark">†</span> 11:3</a> <span class="fk">Habitavit in terra Tob. </span><span class="ft"> ID., ibid. In terra scilicet bona vel potius optima. Quod enim Græce, hoc Latine </span><span class="fk">optimum</span><span class="ft"> dicitur. Id autem interpretatur Tob, ubi videtur intelligenda resurrectio. Quæ enim magis terra optima quam terrenum corpus excellentia immortalitatis et incorruptionis indutum. ID., ibid. Ante passionem cum publicanis et peccatoribus manducavit, etc., usque ad ut justificentur et discant vias ejus. </span><span class="fk">In illis diebus. </span><span class="ft"> ID., ibid. Qui abjecerant Christum, etc., usque ad ut per ætatem senilem novissima tempora significentur.</span></p>
  </aside>

  <aside id="FN62">
    <p class="f"><a class="notebackref" href="#JG11_8"><span class="notemark">‡</span> 11:8</a> <span class="fk">Dixeruntque principes. </span><span class="ft"> AUG., ibid. Tale quid figuratum est in Joseph, etc., usque ad in qua regni ejus non erit finis. </span><span class="fk">Et pugnes. </span><span class="ft"> AUG. Quod contra filios Ammon dux quæritur Jephte, quibus victis liberentur qui eo duce bellare cupiebant: quia Ammon interpretatur filius populi mei, vel populus mœroris; aut illi significantur inimici qui ex ipsa gente in infidelitate permanserunt; aut omnes gehennæ prædestinati: </span><span class="fk">ubi erit fletus et stridor dentium, </span><span class="ft"> tanquam populo mœroris. Quanquam populus mœroris diabolus et angeli ejus convenienter intelliguntur: vel quia æternam miseriam eis quos decipiunt, acquirunt, vel quia ipsi æternæ miseriæ deputati sunt.</span></p>
  </aside>

  <aside id="FN63">
    <p class="f"><a class="notebackref" href="#JG11_9"><span class="notemark">§</span> 11:9</a> <span class="fk">Ego ero vester. </span><span class="ft"> ID., ibid. Id est, rex quem nondum habebat gens illa tempore judicum, etc., usque ad sed Jephte illum significabat qui verus est rex. ID. Rex scilicet sicut in titulo crucis scriptum est, etc., usque ad sicut hi qui in Regnorum voluminibus continentur. </span><span class="fk">Nonne ea quæ possidet, </span><span class="ft"> etc. Nonne quæcunque hæreditavit tibi Chamos?</span></p>
  </aside>

  <aside id="FN64">
    <p class="f"><a class="notebackref" href="#JG11_29"><span class="notemark">**</span> 11:29</a> <span class="fk">Et circumiens Galaad. </span><span class="ft"> AUG., quæst. 49 in Jud. Galaad interpretatur </span><span class="fk">abjiciens, </span><span class="ft"> etc., usque ad quod significat dicendo et </span><span class="fk">a specula Galaad transeundi et transiens ad filios Ammon. </span></p>
  </aside>

  <aside id="FN65">
    <p class="f"><a class="notebackref" href="#JG11_30"><span class="notemark">††</span> 11:30</a> <span class="fk">Si tradideris filios Ammon. </span><span class="ft"> AUG., ibid. Quemlibet cogitaverit Jephte, non videtur filiam cogitasse; non enim diceret: </span><span class="fk">heu me! filia mi impedisti me, </span><span class="ft"> etc. In icat enim se impeditum, ne illud quod cogitaverat impleret. Quem autem potuit cogitare qui filios non habebat? An conjugem cogitavit et ut hoc fieret Deus noluit et ut hoc non relinqueret impunitum; ne quis postea id auderet: et ut magna providentia ex hoc quod accidit magnum sacramentum Ecclesiæ figuraretur. Ex utroque ergo prophetia adaptata est? quod scilicet vovens cogitavit, et quod nolenti contingit. Si enim conjugem cogitavit, conjux Christi Ecclesia est. Sed quia hujus Jephte conjux virgo esse non potuit, in eo quod filia potius occurrit, inulta non remansit voti temeritas, et virginitas Ecclesiæ figurata est, cui dicitur: </span><span class="fk">Filia, fides tua te salvam fecit, vade in pace</span><span class="ft"> Luc. 7.. AUG., quæst. 49. De Jephte filia solet esse magna quæstio, etc., usque ad ut omnia quæ post facta sunt tanquam opera Spiritus Domini qui super eum factus est, intelligenda videantur. ID. Sed inter laudabiles viros, etc., usque ad ut omnino evitetur, sed tantum ut differatur, laborat. ISID., in Jud., tom. 5. Jephte Christum significat, quia a facie fratrum suorum, id est Judæorum abscedens, in gentibus principatum accepit, quia omnia humanæ salutis sacramenta quasi juratus explevit: et carnem propriam quasi filiam pro salute Isræl obtulit. Juravit autem patri et vovit secundum illud: </span><span class="fk">Sicut juravit Domino, votum vovit Deo Jacob, </span><span class="ft"> quod scilicet sacramentum religionis in carnis suæ passione pro salute humani generis expleret. Hæc ergo ita per Christum acta sunt ut videantur pro religione juramenti esse completa.</span></p>
  </aside>

  <aside id="FN66">
    <p class="f"><a class="notebackref" href="#JG11_37"><span class="notemark">‡‡</span> 11:37</a> <span class="fk">Et plangam, </span><span class="ft"> etc. </span><span class="fk">Et fecit ei, </span><span class="ft"> etc. AUG. Virgo casta, id est, Ecclesia, etc., usque ad propter quos etiam duo testamenta dicuntur. </span><span class="fk">Exinde mos increvit. </span><span class="ft"> AUG., quæst. 49. Quod vero factum est ex præcepto in Isræl, ex diebus in dies conveniebant lamentari filiam Jephte, quatuor dies in anno, non puto significare aliquid post impletum holocaustum, quod erit in vita æterna, sed præterita tempora Ecclesiæ, in quibus erant beati lugentes. Quatriduo figurata est ejus universitas: propter quatuor partes orbis per quas longe lateque diffusa est. Ad historiæ autem proprietatem non arbitror hoc decrevisse Isrælitas, nisi quia intelligebant in ea judicium Dei magis ad percutiendum patrem fuisse ostensum, ne quis deinceps voveret tale sacrificium. Quare enim lamentatio decreta est, si votum illud lætitiæ est?</span></p>
  </aside>

  <aside id="FN67">
    <p class="f"><a class="notebackref" href="#JG12_7"><span class="notemark">*</span> 12:7</a> <span class="fk">Judicavit itaque Jephte, </span><span class="ft"> etc. AUG. Sicut illi duo menses propter septuaginta dies senarium numerum sex ætatum significant, ita hic sexies septenarius ductus hoc idem figurat, quantum ad sex sæculi ætates pertinet; sexies enim septem quadraginta duo sunt, nec frustra ipse Jephte sex annis populum judicavit.</span></p>
  </aside>

  <aside id="FN68">
    <p class="f"><a class="notebackref" href="#JG13_2"><span class="notemark">*</span> 13:2</a> <span class="fk">Sed concipies, </span><span class="ft"> etc. ISID., in Jud. Samson habet quædam in typum Christi, etc., usque ad et de Christo dictum et per prophetam: </span><span class="fk">Orietur vobis sol justitiæ, et sanitas in pennis ejus. </span></p>
  </aside>

  <aside id="FN69">
    <p class="f"><a class="notebackref" href="#JG13_3"><span class="notemark">†</span> 13:3</a> <span class="fk">Nec immundum. </span><span class="ft"> AUG., quæst. 50. Immundum est dissolutio disciplinæ quæ esse cœperat in Isræl, et jam ad ea manducanda eos labefecerat, quæ Deus in animalibus prohibuerat: jam enim etiam ad cultum transibant idolorum. AUG., quæst. 52 in Jud. Quod ait mulier dictum sibi ab angelo, etc., usque ad Nazaræi certis diebus observabant voventes votumque reddentes.</span></p>
  </aside>

  <aside id="FN70">
    <p class="f"><a class="notebackref" href="#JG13_19"><span class="notemark">‡</span> 13:19</a> <span class="fk">Tulit itaque. </span><span class="ft"> AUG., quæst. 53. Quod dicit Scriptura ignorasse Manue, quod angelus Domini esset, etc., usque ad ut traderetur inimicis per quadraginta annos.</span></p>
  </aside>

  <aside id="FN71">
    <p class="f"><a class="notebackref" href="#JG13_20"><span class="notemark">§</span> 13:20</a> <span class="fk">Quod. </span><span class="ft"> GREG., lib. V Moral., cap. 23. Quid est quod ad visionem angeli vir est timidus, mulier audax, nisi quando cœlestia nobis monstrantur, spiritus quidem pavore se concutit, sed tamen spes præsumit. Inde enim spes ad majora audenda se erigit, unde turbatur spiritus qui ea quæ superna sunt prior videt, quia cum altiora secretorum cœlestium sic levata mens conspicit, cuncta humanarum virium soliditas contremiscit. AUG., quæst. 54 in Jud. Quid est quod postquam manifestatus est Manue et uxori ejus angelus, etc., usque ad non accepturum sacrificium, sed ipsum sacrificium futurum.</span></p>
  </aside>

  <aside id="FN72">
    <p class="f"><a class="notebackref" href="#JG14_5"><span class="notemark">*</span> 14:5</a> <span class="fk">Descendit itaque Samson, </span><span class="ft"> etc. ISID., in Jud. tom. 5, cap. 8. Samson cum ad alienigenas tenderet causa petendæ uxoris, leonem occidit: et Christus Ecclesiam vocaturus de gentibus diabolum vicit qui ait: </span><span class="fk">Gaudete quia ego vici mundum</span><span class="ft"> Joan. 16.. Ex ore leonis occisi favus extrahitur, quia ut conspicimus reges terreni regni, qui contra Christum ante fremuerunt, jam perempta feritate dulcedinem Evangelii prædicant, et munimenta præbent.</span></p>
  </aside>

  <aside id="FN73">
    <p class="f"><a class="notebackref" href="#JG15_8"><span class="notemark">*</span> 15:8</a> <span class="fk">Percussitque eos, </span><span class="ft"> etc. AUG., quæst. 55 in Jud. LXX: Percussit alienigenas Samson ad tibiam super femur, id est, tam mirabiliter, ut stupentes tibiam unius pedis super femur alterius ponerent.</span></p>
  </aside>

  <aside id="FN74">
    <p class="f"><a class="notebackref" href="#JG15_12"><span class="notemark">†</span> 15:12</a> <span class="fk">Jurate. </span><span class="ft"> AUG., quæst. 56 in Jud. Quid est quod ait Samson viris Juda, etc., usque ad nisi audiendo vel legendo discantur, ita nec modi locutionum.</span></p>
  </aside>

  <aside id="FN75">
    <p class="f"><a class="notebackref" href="#JG15_16"><span class="notemark">‡</span> 15:16</a> <span class="fk">In maxilla. </span><span class="ft"> GREG., lib. XIII Moral., cap. 6. Maxilla asini prædicatores significat. Redemptor enim noster simplicitatem et patientiam prædicantium, suæ manu virtutis tenens, a vitiis carnales interfecit, et maxilla in terram projecta, postmodum aquas fudit: quia tradita morti prædicatorum corpora magna populis monstravere miracula.</span></p>
  </aside>

  <aside id="FN76">
    <p class="f"><a class="notebackref" href="#JG16_1"><span class="notemark">*</span> 16:1</a> <span class="fk">Abiit quoque, </span><span class="ft"> etc. GREG., Homil. 21 in Evang. Quem in hoc facto Samson, etc., usque ad et ascendendo regna cœlorum penetravit.</span></p>
  </aside>

  <aside id="FN77">
    <p class="f"><a class="notebackref" href="#JG16_19"><span class="notemark">†</span> 16:19</a> <span class="fk">Vocavitque tonsorem. </span><span class="ft"> ISID., in Jud., tom. 5, cap. 6. Quod mulier subdola caput Samsonis rasit, etc., usque ad et parato certamine in finem fortissime dæmones triumphabit. GREG., lib. XXVII Moral., cap. 13. Samson amissis oculis ab Allophylis ad molam deputatur, etc., usque ad foris in circuitum laboris mittunt.</span></p>
  </aside>

  <aside id="FN78">
    <p class="f"><a class="notebackref" href="#JG16_30"><span class="notemark">‡</span> 16:30</a> <span class="fk">Multoque. </span><span class="ft"> GREG., lib. XXIX Moral., cap. 7. In hoc loco per Samson Christus significatur, etc., usque ad simul omnes moriendo prostravit.</span></p>
  </aside>

  <aside id="FN79">
    <p class="f"><a class="notebackref" href="#JG17_5"><span class="notemark">*</span> 17:5</a> <span class="fk">Et fecit ephod et theraphim, </span><span class="ft"> etc. HIERON., epist. 130, tom. 1. In volumine Judicum, etc., usque ad per teraphim fecisse monstratur.</span></p>
  </aside>

  <aside id="FN80">
    <p class="f"><a class="notebackref" href="#JG18_7"><span class="notemark">*</span> 18:7</a> <span class="fk">Venerunt Lais, </span><span class="ft"> etc. HIERON., lib. de loc. Hebr. Laisan filii Dan, etc., usque ad juxta Esthaol.</span></p>
  </aside>

  <aside id="FN81">
    <p class="f"><a class="notebackref" href="#JG19_25"><span class="notemark">*</span> 19:25</a> <span class="fk">Eduxit ad eos concubinam suam, </span><span class="ft"> etc. AUG. de Civ., cap. 34. Concubina interdum pro uxore usurpatur. Agar enim, et Cethura, et uxores et concubinæ Abraham vocantur.</span></p>
  </aside>

  <aside id="FN82">
    <p class="f"><a class="notebackref" href="#JG20_18"><span class="notemark">*</span> 20:18</a> <span class="fk">Consuluerunt. </span><span class="ft"> GREG., lib. 24 Moral., cap. 13. Qui semetipsum non judicat, etc., usque ad sed contra se rigida, bonis vero omnibus sit submissa.</span></p>
  </aside>

  <aside id="FN83">
    <p class="f"><a class="notebackref" href="#JG21_1"><span class="notemark">*</span> 21:1</a> <span class="fk">Juraverunt quoque filii Isræl in Maspha, </span><span class="ft"> etc.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>