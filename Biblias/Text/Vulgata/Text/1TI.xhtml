<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -TIMOTHEUM I</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">TIMOTHEUM I</p>

  <div class="divCap"><a href='1TI.xhtml#T11_0' class="button">1</a><a href='1TI.xhtml#T12_0' class="button">2</a><a href='1TI.xhtml#T13_0' class="button">3</a><a href='1TI.xhtml#T14_0' class="button">4</a><a href='1TI.xhtml#T15_0' class="button">5</a><a href='1TI.xhtml#T16_0' class="button">6</a></div>

  <p class='main' id='T10_0'></p>

  <h2>INCIPIT AD TIMOTHEUM I</h2>

  <p class='pT4' id='T11_0'>1</p>

  <p class='Normale'><span class="Versetto" id="T11_1">1&#160;</span>Paulus Apostolus Jesu Christi secundum imperium Dei Salvatoris nostri, et Christi Jesu spei nostræ,<a href='#FN1'>*</a> <span class="Versetto" id="T11_2">2&#160;</span>Timotheo dilecto filio in fide. Gratia, misericordia, et pax a Deo Patre, et Christo Jesu Domino nostro.<a href='#FN2'>†</a> <span class="Versetto" id="T11_3">3&#160;</span>Sicut rogavi te ut remaneres Ephesi cum irem in Macedoniam, ut denuntiares quibusdam ne aliter docerent,<a href='#FN3'>‡</a> <span class="Versetto" id="T11_4">4&#160;</span>neque intenderent fabulis, et genealogiis interminatis: quæ quæstiones præstant magis quam ædificationem Dei, quæ est in fide.<a href='#FN4'>§</a> <span class="Versetto" id="T11_5">5&#160;</span>Finis autem præcepti est caritas de corde puro, et conscientia bona, et fide non ficta.<a href='#FN5'>**</a> <span class="Versetto" id="T11_6">6&#160;</span>A quibus quidam aberrantes, conversi sunt in vaniloquium,<a href='#FN6'>††</a> <span class="Versetto" id="T11_7">7&#160;</span>volentes esse legis doctores, non intelligentes neque quæ loquuntur, neque de quibus affirmant. <span class="Versetto" id="T11_8">8&#160;</span>Scimus autem quia bona est lex si quis ea legitime utatur:<a href='#FN7'>‡‡</a> <span class="Versetto" id="T11_9">9&#160;</span>sciens hoc quia lex justo non est posita, sed injustis, et non subditis, impiis, et peccatoribus, sceleratis, et contaminatis, parricidis, et matricidis, homicidis, <span class="Versetto" id="T11_10">10&#160;</span>fornicariis, masculorum concubitoribus, plagiariis, mendacibus, et perjuris, et si quid aliud sanæ doctrinæ adversatur, <span class="Versetto" id="T11_11">11&#160;</span>quæ est secundum Evangelium gloriæ beati Dei, quod creditum est mihi. <span class="Versetto" id="T11_12">12&#160;</span>Gratias ago ei, qui me confortavit, Christo Jesu Domino nostro, quia fidelem me existimavit, ponens in ministerio:<a href='#FN8'>§§</a> <span class="Versetto" id="T11_13">13&#160;</span>qui prius blasphemus fui, et persecutor, et contumeliosus: sed misericordiam Dei consecutus sum, quia ignorans feci in incredulitate.<a href='#FN9'>***</a> <span class="Versetto" id="T11_14">14&#160;</span>Superabundavit autem gratia Domini nostri cum fide, et dilectione, quæ est in Christo Jesu.<a href='#FN10'>†††</a> <span class="Versetto" id="T11_15">15&#160;</span>Fidelis sermo, et omni acceptione dignus: quod Christus Jesus venit in hunc mundum peccatores salvos facere, quorum primus ego sum.<a href='#FN11'>‡‡‡</a> <span class="Versetto" id="T11_16">16&#160;</span>Sed ideo misericordiam consecutus sum: ut in me primo ostenderet Christus Jesus omnem patientiam ad informationem eorum, qui credituri sunt illi, in vitam æternam.<a href='#FN12'>§§§</a> <span class="Versetto" id="T11_17">17&#160;</span>Regi autem sæculorum immortali, invisibili, soli Deo honor et gloria in sæcula sæculorum. Amen.<a href='#FN13'>*</a> <span class="Versetto" id="T11_18">18&#160;</span>Hoc præceptum commendo tibi, fili Timothee, secundum præcedentes in te prophetias, ut milites in illis bonam militiam,<a href='#FN14'>†</a> <span class="Versetto" id="T11_19">19&#160;</span>habens fidem, et bonam conscientiam, quam quidam repellentes, circa fidem naufragaverunt:<a href='#FN15'>‡</a> <span class="Versetto" id="T11_20">20&#160;</span>ex quibus est Hymenæus, et Alexander: quos tradidi Satanæ, ut discant non blasphemare.<a href='#FN16'>§</a></p>

  <p class='pT4' id='T12_0'>2</p>

  <p class='Normale'><span class="Versetto" id="T12_1">1&#160;</span>Obsecro igitur primum omnium fieri obsecrationes, orationes, postulationes, gratiarum actiones, pro omnibus hominibus:<a href='#FN17'>*</a> <span class="Versetto" id="T12_2">2&#160;</span>pro regibus, et omnibus qui in sublimitate sunt, ut quietam et tranquillam vitam agamus in omni pietate, et castitate: <span class="Versetto" id="T12_3">3&#160;</span>hoc enim bonum est, et acceptum coram Salvatore nostro Deo,<a href='#FN18'>†</a> <span class="Versetto" id="T12_4">4&#160;</span>qui omnes homines vult salvos fieri, et ad agnitionem veritatis venire.<a href='#FN19'>‡</a> <span class="Versetto" id="T12_5">5&#160;</span>Unus enim Deus, unus et mediator Dei et hominum homo Christus Jesus: <span class="Versetto" id="T12_6">6&#160;</span>qui dedit redemptionem semetipsum pro omnibus, testimonium temporibus suis: <span class="Versetto" id="T12_7">7&#160;</span>in quo positus sum ego prædicator, et Apostolus (veritatem dico, non mentior) doctor gentium in fide, et veritate.<a href='#FN20'>§</a> <span class="Versetto" id="T12_8">8&#160;</span>Volo ergo viros orare in omni loco, levantes puras manus sine ira et disceptatione.<a href='#FN21'>**</a> <span class="Versetto" id="T12_9">9&#160;</span>Similiter et mulieres in habitu ornato, cum verecundia et sobrietate ornantes se, et non in tortis crinibus, aut auro, aut margaritas, vel veste pretiosa:<a href='#FN22'>††</a> <span class="Versetto" id="T12_10">10&#160;</span>sed quod decet mulieres, promittentes pietatem per opera bona. <span class="Versetto" id="T12_11">11&#160;</span>Mulier in silentio discat cum omni subjectione.<a href='#FN23'>‡‡</a> <span class="Versetto" id="T12_12">12&#160;</span>Docere autem mulieri non permitto, neque dominari in virum: sed esse in silentio.<a href='#FN24'>§§</a> <span class="Versetto" id="T12_13">13&#160;</span>Adam enim primus formatus est: deinde Heva: <span class="Versetto" id="T12_14">14&#160;</span>et Adam non est seductus: mulier autem seducta in prævaricatione fuit.<a href='#FN25'>***</a> <span class="Versetto" id="T12_15">15&#160;</span>Salvabitur autem per filiorum generationem, si permanserit in fide, et dilectione, et sanctificatione cum sobrietate.<a href='#FN26'>†††</a></p>

  <p class='pT4' id='T13_0'>3</p>

  <p class='Normale'><span class="Versetto" id="T13_1">1&#160;</span>Fidelis sermo: si quis episcopatum desiderat, bonum opus desiderat.<a href='#FN27'>*</a> <span class="Versetto" id="T13_2">2&#160;</span>Oportet ergo episcopum irreprehensibilem esse, unius uxoris virum, sobrium, prudentem, ornatum, pudicum, hospitalem, doctorem,<a href='#FN28'>†</a> <span class="Versetto" id="T13_3">3&#160;</span>non vinolentum, non percussorem, sed modestum: non litigiosum, non cupidum, sed<a href='#FN29'>‡</a> <span class="Versetto" id="T13_4">4&#160;</span>suæ domui bene præpositum: filios habentem subditos cum omni castitate. <span class="Versetto" id="T13_5">5&#160;</span>Si quis autem domui suæ præesse nescit, quomodo ecclesiæ Dei diligentiam habebit? <span class="Versetto" id="T13_6">6&#160;</span>Non neophytum: ne in superbiam elatus, in judicium incidat diaboli.<a href='#FN30'>§</a> <span class="Versetto" id="T13_7">7&#160;</span>Oportet autem illum et testimonium habere bonum ab iis qui foris sunt, ut non in opprobrium incidat, et in laqueum diaboli. <span class="Versetto" id="T13_8">8&#160;</span>Diaconos similiter pudicos, non bilingues, non multo vino deditos, non turpe lucrum sectantes: <span class="Versetto" id="T13_9">9&#160;</span>habentes mysterium fidei in conscientia pura. <span class="Versetto" id="T13_10">10&#160;</span>Et hi autem probentur primum: et sic ministrent, nullum crimen habentes.<a href='#FN31'>**</a> <span class="Versetto" id="T13_11">11&#160;</span>Mulieres similiter pudicas, non detrahentes, sobrias, fideles in omnibus. <span class="Versetto" id="T13_12">12&#160;</span>Diaconi sint unius uxoris viri, qui filiis suis bene præsint, et suis domibus. <span class="Versetto" id="T13_13">13&#160;</span>Qui enim bene ministraverint, gradum bonum sibi acquirent, et multam fiduciam in fide, quæ est in Christo Jesu. <span class="Versetto" id="T13_14">14&#160;</span>Hæc tibi scribo, sperans me ad te venire cito: <span class="Versetto" id="T13_15">15&#160;</span>si autem tardavero, ut scias quomodo oporteat te in domo Dei conversari, quæ est ecclesia Dei vivi, columna et firmamentum veritatis.<a href='#FN32'>††</a> <span class="Versetto" id="T13_16">16&#160;</span>Et manifeste magnum est pietatis sacramentum, quod manifestatum est in carne, justificatum est in spiritu, apparuit angelis, prædicatum est gentibus, creditum est in mundo, assumptum est in gloria.<a href='#FN33'>‡‡</a></p>

  <p class='pT4' id='T14_0'>4</p>

  <p class='Normale'><span class="Versetto" id="T14_1">1&#160;</span>Spiritus autem manifeste dicit, quia in novissimis temporibus discedent quidam a fide, attendentes spiritibus erroris, et doctrinis dæmoniorum,<a href='#FN34'>*</a> <span class="Versetto" id="T14_2">2&#160;</span>in hypocrisi loquentium mendacium, et cauteriatam habentium suam conscientiam,<a href='#FN35'>†</a> <span class="Versetto" id="T14_3">3&#160;</span>prohibentium nubere, abstinere a cibis, quod Deus creavit ad percipiendum cum gratiarum actione fidelibus, et iis qui cognoverunt veritatem.<a href='#FN36'>‡</a> <span class="Versetto" id="T14_4">4&#160;</span>Quia omnis creatura Dei bona est, et nihil rejiciendum quod cum gratiarum actione percipitur: <span class="Versetto" id="T14_5">5&#160;</span>sanctificatur enim per verbum Dei, et orationem.<a href='#FN37'>§</a> <span class="Versetto" id="T14_6">6&#160;</span>Hæc proponens fratribus, bonus eris minister Christi Jesu enutritus verbis fidei, et bonæ doctrinæ, quam assecutus es. <span class="Versetto" id="T14_7">7&#160;</span>Ineptas autem, et aniles fabulas devita: exerce autem teipsum ad pietatem. <span class="Versetto" id="T14_8">8&#160;</span>Nam corporalis exercitatio, ad modicum utilis est: pietas autem ad omnia utilis est, promissionem habens vitæ, quæ nunc est, et futuræ.<a href='#FN38'>**</a> <span class="Versetto" id="T14_9">9&#160;</span>Fidelis sermo, et omni acceptione dignus. <span class="Versetto" id="T14_10">10&#160;</span>In hoc enim laboramus, et maledicimur, quia speramus in Deum vivum, qui est Salvator omnium hominum, maxime fidelium. <span class="Versetto" id="T14_11">11&#160;</span>Præcipe hæc, et doce.<a href='#FN39'>††</a> <span class="Versetto" id="T14_12">12&#160;</span>Nemo adolescentiam tuam contemnat: sed exemplum esto fidelium in verbo, in conversatione, in caritate, in fide, in castitate. <span class="Versetto" id="T14_13">13&#160;</span>Dum venio, attende lectioni, exhortationi, et doctrinæ. <span class="Versetto" id="T14_14">14&#160;</span>Noli negligere gratiam, quæ in te est, quæ data est tibi per prophetiam, cum impositione manuum presbyterii.<a href='#FN40'>‡‡</a> <span class="Versetto" id="T14_15">15&#160;</span>Hæc meditare, in his esto: ut profectus tuus manifestus sit omnibus. <span class="Versetto" id="T14_16">16&#160;</span>Attende tibi, et doctrinæ: insta in illis. Hoc enim faciens, et teipsum salvum facies, et eos qui te audiunt.</p>

  <p class='pT4' id='T15_0'>5</p>

  <p class='Normale'><span class="Versetto" id="T15_1">1&#160;</span>Seniorem ne increpaveris, sed obsecra ut patrem: juvenes, ut fratres:<a href='#FN41'>*</a> <span class="Versetto" id="T15_2">2&#160;</span>anus, ut matres: juvenculas, ut sorores in omni castitate:<a href='#FN42'>†</a> <span class="Versetto" id="T15_3">3&#160;</span>viduas honora, quæ vere viduæ sunt.<a href='#FN43'>‡</a> <span class="Versetto" id="T15_4">4&#160;</span>Si qua autem vidua filios, aut nepotes habet: discat primum domum suam regere, et mutuam vicem reddere parentibus: hoc enim acceptum est coram Deo.<a href='#FN44'>§</a> <span class="Versetto" id="T15_5">5&#160;</span>Quæ autem vere vidua est, et desolata, speret in Deum, et instet obsecrationibus, et orationibus nocte ac die.<a href='#FN45'>**</a> <span class="Versetto" id="T15_6">6&#160;</span>Nam quæ in deliciis est, vivens mortua est.<a href='#FN46'>††</a> <span class="Versetto" id="T15_7">7&#160;</span>Et hoc præcipe, ut irreprehensibiles sint. <span class="Versetto" id="T15_8">8&#160;</span>Si quis autem suorum, et maxime domesticorum, curam non habet, fidem negavit, et est infideli deterior.<a href='#FN47'>‡‡</a> <span class="Versetto" id="T15_9">9&#160;</span>Vidua eligatur non minus sexaginta annorum, quæ fuerit unius viri uxor, <span class="Versetto" id="T15_10">10&#160;</span>in operibus bonis testimonium habens, si filios educavit, si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est.<a href='#FN48'>§§</a> <span class="Versetto" id="T15_11">11&#160;</span>Adolescentiores autem viduas devita: cum enim luxuriatæ fuerint in Christo, nubere volunt:<a href='#FN49'>***</a> <span class="Versetto" id="T15_12">12&#160;</span>habentes damnationem, quia primam fidem irritam fecerunt;<a href='#FN50'>†††</a> <span class="Versetto" id="T15_13">13&#160;</span>simul autem et otiosæ discunt circuire domos: non solum otiosæ, sed et verbosæ, et curiosæ, loquentes quæ non oportet. <span class="Versetto" id="T15_14">14&#160;</span>Volo ergo juniores nubere, filios procreare, matresfamilias esse, nullam occasionem dare adversario maledicti gratia. <span class="Versetto" id="T15_15">15&#160;</span>Jam enim quædam conversæ sunt retro Satanam.<a href='#FN51'>‡‡‡</a> <span class="Versetto" id="T15_16">16&#160;</span>Si quis fidelis habet viduas, subministret illis, et non gravetur ecclesia: ut iis quæ vere viduæ sunt, sufficiat. <span class="Versetto" id="T15_17">17&#160;</span>Qui bene præsunt presbyteri, duplici honore digni habeantur: maxime qui laborant in verbo et doctrina.<a href='#FN52'>§§§</a> <span class="Versetto" id="T15_18">18&#160;</span>Dicit enim Scriptura: Non alligabis os bovi trituranti. Et: Dignus est operarius mercede sua. <span class="Versetto" id="T15_19">19&#160;</span>Adversus presbyterum accusationem noli recipere, nisi sub duobus aut tribus testibus.<a href='#FN53'>*</a> <span class="Versetto" id="T15_20">20&#160;</span>Peccantes coram omnibus argue: ut et ceteri timorem habeant.<a href='#FN54'>†</a> <span class="Versetto" id="T15_21">21&#160;</span>Testor coram Deo et Christo Jesu, et electis angelis, ut hæc custodias sine præjudicio, nihil faciens in alteram partem declinando.<a href='#FN55'>‡</a> <span class="Versetto" id="T15_22">22&#160;</span>Manus cito nemini imposueris, neque communicaveris peccatis alienis. Teipsum castum custodi. <span class="Versetto" id="T15_23">23&#160;</span>Noli adhuc aquam bibere, sed modico vino utere propter stomachum tuum, et frequentes tuas infirmitates.<a href='#FN56'>§</a> <span class="Versetto" id="T15_24">24&#160;</span>Quorumdam hominum peccata manifesta sunt, præcedentia ad judicium: quosdam autem et subsequuntur.<a href='#FN57'>**</a> <span class="Versetto" id="T15_25">25&#160;</span>Similiter et facta bona, manifesta sunt: et quæ aliter se habent, abscondi non possunt.</p>

  <p class='pT4' id='T16_0'>6</p>

  <p class='Normale'><span class="Versetto" id="T16_1">1&#160;</span>Quicumque sunt sub jugo servi, dominos suos omni honore dignos arbitrentur, ne nomen Domini et doctrina blasphemetur.<a href='#FN58'>*</a> <span class="Versetto" id="T16_2">2&#160;</span>Qui autem fideles habent dominos, non contemnant, quia fratres sunt: sed magis serviant, quia fideles sunt et dilecti, qui beneficii participes sunt. Hæc doce, et exhortare. <span class="Versetto" id="T16_3">3&#160;</span>Si quis aliter docet, et non acquiescit sanis sermonibus Domini nostri Jesu Christi, et ei, quæ secundum pietatem est, doctrinæ: <span class="Versetto" id="T16_4">4&#160;</span>superbus est, nihil sciens, sed languens circa quæstiones, et pugnas verborum: ex quibus oriuntur invidiæ, contentiones, blasphemiæ, suspiciones malæ,<a href='#FN59'>†</a> <span class="Versetto" id="T16_5">5&#160;</span>conflictationes hominum mente corruptorum, et qui veritate privati sunt, existimantium quæstum esse pietatem. <span class="Versetto" id="T16_6">6&#160;</span>Est autem quæstus magnus pietas cum sufficientia. <span class="Versetto" id="T16_7">7&#160;</span>Nihil enim intulimus in hunc mundum: haud dubium quod nec auferre quid possumus. <span class="Versetto" id="T16_8">8&#160;</span>Habentes autem alimenta, et quibus tegamur, his contenti simus. <span class="Versetto" id="T16_9">9&#160;</span>Nam qui volunt divites fieri, incidunt in tentationem, et in laqueum diaboli, et desideria multa inutilia, et nociva, quæ mergunt homines in interitum et perditionem.<a href='#FN60'>‡</a> <span class="Versetto" id="T16_10">10&#160;</span>Radix enim omnium malorum est cupiditas: quam quidam appetentes erraverunt a fide, et inseruerunt se doloribus multis.<a href='#FN61'>§</a> <span class="Versetto" id="T16_11">11&#160;</span>Tu autem, o homo Dei, hæc fuge: sectare vero justitiam, pietatem, fidem, caritatem, patientiam, mansuetudinem.<a href='#FN62'>**</a> <span class="Versetto" id="T16_12">12&#160;</span>Certa bonum certamen fidei, apprehende vitam æternam, in qua vocatus es, et confessus bonam confessionem coram multis testibus. <span class="Versetto" id="T16_13">13&#160;</span>Præcipio tibi coram Deo, qui vivificat omnia, et Christo Jesu, qui testimonium reddidit sub Pontio Pilato, bonam confessionem,<a href='#FN63'>††</a> <span class="Versetto" id="T16_14">14&#160;</span>ut serves mandatum sine macula, irreprehensibile usque in adventum Domini nostri Jesu Christi, <span class="Versetto" id="T16_15">15&#160;</span>quem suis temporibus ostendet beatus et solus potens, Rex regum, et Dominus dominantium:<a href='#FN64'>‡‡</a> <span class="Versetto" id="T16_16">16&#160;</span>qui solus habet immortalitatem, et lucem inhabitat inaccessibilem: quem nullus hominum vidit, sed nec videre potest: cui honor, et imperium sempiternum. Amen.<a href='#FN65'>§§</a> <span class="Versetto" id="T16_17">17&#160;</span>Divitibus hujus sæculi præcipe non sublime sapere, neque sperare in incerto divitiarum, sed in Deo vivo (qui præstat nobis omnia abunde ad fruendum)<a href='#FN66'>***</a> <span class="Versetto" id="T16_18">18&#160;</span>bene agere, divites fieri in bonis operibus, facile tribuere, communicare, <span class="Versetto" id="T16_19">19&#160;</span>thesaurizare sibi fundamentum bonum in futurum, ut apprehendant veram vitam.<a href='#FN67'>†††</a> <span class="Versetto" id="T16_20">20&#160;</span>O Timothee, depositum custodi, devitans profanas vocum novitates, et oppositiones falsi nominis scientiæ,<a href='#FN68'>‡‡‡</a> <span class="Versetto" id="T16_21">21&#160;</span>quam quidam promittentes, circa fidem exciderunt. Gratia tecum. Amen.<a href='#FN69'>§§§</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#T11_1"><span class="notemark">*</span> 1:1</a> <span class="fk">Argumentum</span><span class="ft"> Timotheum instruit et docet de ordinatione episcopatus, et diaconii, et omnis ecclesiasticæ disciplinæ, scribens ei a Laodicea per Tychichum diaconem.</span></p>
  </aside>

  <aside id="FN2">
    <p class="f"><a class="notebackref" href="#T11_2"><span class="notemark">†</span> 1:2</a> <span class="fk">Gratia, et misericordia, et pax a Deo Patre. </span><span class="ft"> In hac salutatione tria ponit, quæ exoptat, cum in aliis tantum duo posuerit. </span><span class="fk">Misericordia</span><span class="ft"> hic accipitur pro eo quod in aliis epistolis gratia dicitur, id est remissio peccatorum. </span><span class="fk">Pax</span><span class="ft"> est tranquillitas animi, prælibatio æternæ pacis. Hæc communiter omnibus optari solet. </span><span class="fk">Gratia</span><span class="ft"> vero quam hic addit, episcopis optatur, id est donatio Spiritus sancti, qua ministri Dei armantur.</span></p>
  </aside>

  <aside id="FN3">
    <p class="f"><a class="notebackref" href="#T11_3"><span class="notemark">‡</span> 1:3</a> <span class="fk">Sicut rogavi. </span><span class="ft"> Post salutationem prius de pseudo repellendis: incipit hic legem adhuc tenendam docentibus. </span><span class="fk">Rogavi. </span><span class="ft"> AMBR. Dicit </span><span class="fk">rogavi, </span><span class="ft"> ut affectum charitatis, et formam humilitatis ostenderet. </span><span class="fk">Fabulis et genealogiis. </span><span class="ft"> AUG., lib. II contra adversarios legis et Proph., c. 1. Hæreticus quidam inimicus legis et prophetarum, existimat Apostolum hoc loco divina eloquia fabulas appellasse, etc., usque ad quod nusquam sacra pagina narrat.</span></p>
  </aside>

  <aside id="FN4">
    <p class="f"><a class="notebackref" href="#T11_4"><span class="notemark">§</span> 1:4</a> <span class="fk">Genealogiis. </span><span class="ft"> Genealogiæ erant quibus quidam Judæi narrabant se esse de genere Abrahæ et David: quasi inde eis deberetur, vel quibus narrabant Christum non esse ex David oriundum.</span></p>
  </aside>

  <aside id="FN5">
    <p class="f"><a class="notebackref" href="#T11_5"><span class="notemark">**</span> 1:5</a> <span class="fk">Finis autem. </span><span class="ft"> In fide est ædificatio Dei, quia ex fide est spes, et inde charitas, quæ est adimpletio legis. Vel sic construe: Quidam docent et intendunt fabulis et genealogiis, sed finis et impletio legis est charitas, quare non est opus aliis. </span><span class="fk">Præcepti. </span><span class="ft"> Dicitur </span><span class="fk">præcepti, </span><span class="ft"> pro præceptorum, quorum impletio est dilectio Dei et proximi. Unde: </span><span class="fk">In his duobus mandatis tota lex pendet et prophetæ</span><span class="ft"> Matth. 22.. AUG., in psal. 31. Finis dicitur terminus, etc., usque ad cupiditas ergo refrenetur, charitas excitetur. </span><span class="fk">Conscientia bona. </span><span class="ft"> Conscientia pro spe. Ille enim ad id quod diligit se perventurum desperat, cui malæ conscientiæ serupulus inest. </span><span class="fk">Et fide non ficta. </span><span class="ft"> Vel, non fictili et fragili, vel, in qua non quisque sibi quodlibet fingit, sed catholica duntaxat.</span></p>
  </aside>

  <aside id="FN6">
    <p class="f"><a class="notebackref" href="#T11_6"><span class="notemark">††</span> 1:6</a> <span class="fk">A quibus. </span><span class="ft"> Improbat hic adversarios, qui legalia tradebant. </span><span class="fk">Non intelligentes, </span><span class="ft"> etc. Si quando enim de prava et falsa opinione sua reprehendi et convinci cœperint, ad defendendum id quod levissima temeritate et apertissima falsitate dixerunt, de sanctis libris multa verba pronuntiant, volentes esse legis doctores, cum tamen non intelligant quæ loquuntur, vel de quibus.</span></p>
  </aside>

  <aside id="FN7">
    <p class="f"><a class="notebackref" href="#T11_8"><span class="notemark">‡‡</span> 1:8</a> <span class="fk">Scimus autem. </span><span class="ft"> Ne videretur legem incusare, addit: </span><span class="fk">Scimus autem, </span><span class="ft"> etc. Sed ne iterum videatur eam inducere, subjungit: </span><span class="fk">Scientes hoc, quia justo non est lex posita: </span><span class="ft"> quia non ex ea est justus, sed ex fide. Ad quid igitur ei necessaria est lex? Ideo data est, ut vel reum puniret, vel peccare volentem cœrceret. Justus tamen, et si ea non eget, utitur, ut sic esset in auctoritate aliis, et futura attestaretur factis. </span><span class="fk">Legitime utatur. </span><span class="ft"> Qui scit ad tempus datam esse legem et sub Christo deserit. Jam justis per remissionem non est opus lege, a qua liberi sunt per Christum. Lege autem legitime utendi multiplex est modus, ut secundum aliud justus, et secundum aliud injustus recte dicatur legitime uti lege. Injustus enim ea legitime utitur, quando intelligens quare data sit, ejus comminatione tanquam pædagogo perducitur ad gratiam, per quam justus fiat. Justus vero et illa legitime utitur, cum eam tenendo injustis imponit, ut cum injustis cœperit inolitæ concupiscentiæ morbus incentivo prohibitionis, et cumulo prævaricationis augeri, confugiant ad justificantem gratiam, et per eam suavitate justitiæ delectati pœnam litteræ minantis evadant.</span></p>
  </aside>

  <aside id="FN8">
    <p class="f"><a class="notebackref" href="#T11_12"><span class="notemark">§§</span> 1:12</a> <span class="fk">Gratias ago ei qui, </span><span class="ft"> etc. Hic ostendit mala sibi fuisse in lege. Bona vero ea; dimissa, quod fidelis est, et positus in ministerio, unde et fortis: per quæ ostendit legem post Evangelium inutiliter duci.</span></p>
  </aside>

  <aside id="FN9">
    <p class="f"><a class="notebackref" href="#T11_13"><span class="notemark">***</span> 1:13</a> <span class="fk">Sed misericordiam Dei. </span><span class="ft"> Consequuntur misericordiam et qui scienter peccant, ut David, et qui ignoranter, quod facilius ignoscitur. </span><span class="fk">Misericordiam consecutus sum, </span><span class="ft"> ex eo quod ignorans feci. Vel ignorantiæ ponitur causa misericordiæ non tamen proprie, cum mala fuerit ignorantia, misericordia vero gratuita.</span></p>
  </aside>

  <aside id="FN10">
    <p class="f"><a class="notebackref" href="#T11_14"><span class="notemark">†††</span> 1:14</a> <span class="fk">Superabundavit. </span><span class="ft"> Super majora bona quam olim mala. Quia non solum peccata dimisit, sed fidem et dilectionem dedit. De quibus nulli est ambigendum: </span><span class="fk">Quia Jesus Christus venit in hunc mundum peccatores salvos facere. </span><span class="ft"> Et iste </span><span class="fk">sermo est fidelis, </span><span class="ft"> id est verus et acceptabilis, quia utilis.</span></p>
  </aside>

  <aside id="FN11">
    <p class="f"><a class="notebackref" href="#T11_15"><span class="notemark">‡‡‡</span> 1:15</a> <span class="fk">Omni acceptione, </span><span class="ft"> quia corpus et animam salvat. Vel, humanus est sermo iste. Alia littera: </span><span class="fk">Ut non dicam divinus, </span><span class="ft"> quia si homo qui hospitio suscipit hominem, humanus dicitur, quanto magis humanus est qui in seipso suscipit hominem. </span><span class="fk">Quia Christus Jesus. </span><span class="ft"> Nulla causa veniendi fuit Christo, nisi quod peccatores salvos faceret. </span><span class="fk">Primus. </span><span class="ft"> Id est pejor, quia persecutor, quo prior non erat: Nemo enim acrior inter persecutores, ergo nemo prior inter peccatores, primus ergo erat non ordine temporis, sed magnitudine iniquitatis.</span></p>
  </aside>

  <aside id="FN12">
    <p class="f"><a class="notebackref" href="#T11_16"><span class="notemark">§§§</span> 1:16</a> <span class="fk">Sed idcirco misericordiam, </span><span class="ft"> etc. Cæterum idcirco misericordiam se fuisse consecutum judicat, ut nemo jam peccator quibuslibet sceleribus pressus, de se desperet, imo eamdem se consecuturum veniam hoc exemplo præsumat: magnum valde ac revera ingens est donum. </span><span class="fk">In me. </span><span class="ft"> Quem idoneum Deus gentibus prædicatorem constituit, in quo tantum exemplum misericordiæ suæ exhibuit.</span></p>
  </aside>

  <aside id="FN13">
    <p class="f"><a class="notebackref" href="#T11_17"><span class="notemark">*</span> 1:17</a> <span class="fk">Invisibili. </span><span class="ft"> Quia cæteri dii sunt visibiles. Non dicitur </span><span class="fk">soli invisibili, </span><span class="ft"> quia sunt et creaturæ quædam invisibiles, ut anima, quæ tamen sensu capi possunt: quia omnes vires ejus possunt cognosci, sed ea non est nobis Deus. Invisibilis est ergo ab hominibus Deus in natura, secundum illud: </span><span class="fk">Deum nemo vidit unquam. </span><span class="ft"> Videtur autem cum vult et sicut vult, non sicut est, sed quasi specie vult apparere. In futuro vero videbunt eum filii sicut est. </span><span class="fk">Soli Deo. </span><span class="ft"> Qui solus Deus est natura, id est, solus creat, quod de ipsa Trinitate intelligitur, non de solo Patre, ut quidam volunt: quia non ait, soli Patri, sed soli Deo. Unus enim et solus Deus a nobis prædicatur ipsa Trinitas. Et unigenitus, secundum quod est Deus apud Deum, et Spiritus sanctus in sua natura est immortalis et invisibilis.</span></p>
  </aside>

  <aside id="FN14">
    <p class="f"><a class="notebackref" href="#T11_18"><span class="notemark">†</span> 1:18</a> <span class="fk">Hoc præceptum. </span><span class="ft"> Postquam commemoravit quæ et quanta sint beneficia Patris et Christi erga peccatores, quomodo populum imbuat disciplina ecclesiastica ostendit.</span></p>
  </aside>

  <aside id="FN15">
    <p class="f"><a class="notebackref" href="#T11_19"><span class="notemark">‡</span> 1:19</a> <span class="fk">Conscientiam. </span><span class="ft"> Vocat cogitationes, in quibus summopere humilitas servanda est, qua spreta in magnos quidam devenerunt errores, sicut in principio ad Romanos ostensum est.</span></p>
  </aside>

  <aside id="FN16">
    <p class="f"><a class="notebackref" href="#T11_20"><span class="notemark">§</span> 1:20</a> <span class="fk">Quos tradidi. </span><span class="ft"> Utrumque Apostolus excommunicavit, ut hoc modo excludatur a Satana regnum Satanæ. Nulla enim creatura est, sive quæ in veritate manet dans Deo gloriam, sive quæ in charitate non stetit quærens gloriam suam quæ, velit nolit, divinæ providentiæ non serviat. Sed volens facit cum illa quod bonum est. De illa vero quæ hoc non vult, fit quod justum est. Non ei tamen rependitur quod de ipsa juste fit, sed quo animo ipsa facit, quia neque liberam voluntatem rationabili creaturæ Deus negavit, sed potestatem qua injustos juste ordinat sibi retinuit. </span><span class="fk">Tradidi. </span><span class="ft"> Non tamen ita ut pereant, quia nihil potest Satanas, nisi permissus, qui vexat sibi datos, unde: </span><span class="fk">Jam noli peccare, ne deterius tibi contingat</span><span class="ft"> Joan. 5.. Itaque Satana ad correptionem hominum utebatur ipsa potestas apostolica. Prævaricatores enim angeli cum principe suo diabolo recte dicuntur procuratores, vel actores divinæ providentiæ, et diabolus magistratus hujus mundi dicitur, sed magistratus sub Deo imperatore non facit nisi quantum illi permittitur, et procuratores actoresque hujus mundi nihil faciunt nisi quantum Dominus sinit.</span></p>
  </aside>

  <aside id="FN17">
    <p class="f"><a class="notebackref" href="#T12_1"><span class="notemark">*</span> 2:1</a> <span class="fk">Obsecro. </span><span class="ft"> Hactenus de pseudo-apostolis, hic de orationibus. </span><span class="fk">Primo omnium. </span><span class="ft"> Id est, ante omnia fieri obsecrationes. Ordo missæ hic ostenditur quod est speciale genus orationis. </span><span class="fk">Obsecrationes. </span><span class="ft"> Sive precationem illam quæ fit juxta vel ante consecrationem. </span><span class="fk">Orationes. </span><span class="ft"> Id est ipsa consecratione. </span><span class="fk">Postulationes. </span><span class="ft"> Vel interpellationes, quasi ex debito ut quod hic geritur, in æterna vita perficiatur, ut cum populus ab episcopo benedicitur. </span><span class="fk">Gratiarum actiones. </span><span class="ft"> De factis, quæ totum concludunt quasi totum sit a Deo: ut benedicamus Domino. </span><span class="fk">Pro omnibus. </span><span class="ft"> Ut sequamur clementiam Dei, quia Deus vult omnes homines salvos fieri, etsi secundum justitiam quosdam reprobet. </span><span class="fk">Ut quietam</span><span class="ft"> a persecutione.</span></p>
  </aside>

  <aside id="FN18">
    <p class="f"><a class="notebackref" href="#T12_3"><span class="notemark">†</span> 2:3</a> <span class="fk">Hoc enim. </span><span class="ft"> Ne quis putaret hæc non esse facienda pro his quos patitur Ecclesia addit: </span><span class="fk">Hoc enim bonum est. </span><span class="ft"> Et ne quis putaret cultu unius Dei et vita bona salutem esse posse sine participatione corporis Christi, id est sine fide Ecclesiæ. </span><span class="fk">Unus, </span><span class="ft"> inquit, </span><span class="fk">Deus, unus et mediator, </span><span class="ft"> ut omnes homines salvari nunquam fiat nisi per mediatorem Deum Verbum quod semper erat, secundum tamen carnem, factum est.</span></p>
  </aside>

  <aside id="FN19">
    <p class="f"><a class="notebackref" href="#T12_4"><span class="notemark">‡</span> 2:4</a> <span class="fk">Mediator Dei, </span><span class="ft"> etc. Hic est arbiter ille, quem Job desiderat, dicens: </span><span class="fk">Utinam esset nobis arbiter. </span><span class="ft"> AUG., lib. IX de Civit. Dei, c. 15. Mediator inter Deum et homines, oportebat ut aliquid haberet simile Deo, etc., usque ad alius bonus, qui reconciliat inimicos, Jesus Christus.</span></p>
  </aside>

  <aside id="FN20">
    <p class="f"><a class="notebackref" href="#T12_7"><span class="notemark">§</span> 2:7</a> <span class="fk">Et veritate</span><span class="ft"> Futura veritas est res et merces fidei. Quæris, mercedem? fides præcedat. Credimus enim ut cognoscamus, non cognoscimus ut credamus. Quid est enim fides, nisi credere quod non vides? fides ergo est, quod non vides credere. Veritas, quæ credidisti videre.</span></p>
  </aside>

  <aside id="FN21">
    <p class="f"><a class="notebackref" href="#T12_8"><span class="notemark">**</span> 2:8</a> <span class="fk">Volo ergo viros, </span><span class="ft"> etc. AUG., serm. 93 de Tempore. Levavit Christus pro nobis manus suas in cruce, etc., usque ad ut veniant tibi in mentem opera tua. </span><span class="fk">Ira, </span><span class="ft"> ad proximum; </span><span class="fk">disceptatione, </span><span class="ft"> ad Deum.</span></p>
  </aside>

  <aside id="FN22">
    <p class="f"><a class="notebackref" href="#T12_9"><span class="notemark">††</span> 2:9</a> <span class="fk">Non in tortis, </span><span class="ft"> etc. Ne his omnibus ultra personæ suæ modum et mores occasioni movendæ concupiscentiæ studeant, sed potius per omnia bona opera sint promittentes et indicantes extra pietatem animi.</span></p>
  </aside>

  <aside id="FN23">
    <p class="f"><a class="notebackref" href="#T12_11"><span class="notemark">‡‡</span> 2:11</a> <span class="fk">Mulier in silentio. </span><span class="ft"> Orandi officium dixit convenire omnibus, et qualiter, et pro quibus, et quare, et quod ubique orandum sit. Nunc dicit, quod docendi officium solis viris conveniat, et quales ad illud debeant ordinari, determinat.</span></p>
  </aside>

  <aside id="FN24">
    <p class="f"><a class="notebackref" href="#T12_12"><span class="notemark">§§</span> 2:12</a> <span class="fk">Docere, </span><span class="ft"> etc. Ecce non solum habitum humilem et honestum habere mulierem docuit, verum etiam auctoritatem docendi ei negavit, et subjiciendam viro præcepit, ut tam habitu quam obsequiis, sub potestate sit viri ex quo trahit originem.</span></p>
  </aside>

  <aside id="FN25">
    <p class="f"><a class="notebackref" href="#T12_14"><span class="notemark">***</span> 2:14</a> <span class="fk">Adam non est. </span><span class="ft"> AUG., lib. II de Gen. ad litteram, c. ult. Cum enim prævaricatorem dicat Apostolus in similitudine prævaricationis Adæ, etc., usque ad nullo modo illum arbitror potuisse seduci.</span></p>
  </aside>

  <aside id="FN26">
    <p class="f"><a class="notebackref" href="#T12_15"><span class="notemark">†††</span> 2:15</a> <span class="fk">Salvabitur. </span><span class="ft"> Etsi mulier fuit causa peccati, tamen salvabitur non solum virgo et continens, sed etiam nupta, etsi nunquam ab opere nuptiarum cessans, si </span><span class="fk">per generationem filiorum, </span><span class="ft"> incedens, ab hoc mundo exierit. </span><span class="fk">Si permanserit in fide et dilectione et sanctificatione, </span><span class="ft"> ut præter proprium virum alterum non cognoscat. </span><span class="fk">Cum sobrietate. </span><span class="ft"> Id est temperantia, ut proprio etiam viro temperate utatur.</span></p>
  </aside>

  <aside id="FN27">
    <p class="f"><a class="notebackref" href="#T13_1"><span class="notemark">*</span> 3:1</a> <span class="fk">Bonum opus desiderat. </span><span class="ft"> Opus, non dignitatem, laborem, non delicias, non crescere fastigio, sed humilitate decrescere, ut fiat servus et minister hominum propter Christum, ut etiam intermissa Rachele decora facie, sed non relicta, cum Jacob intret ad Liam oculis lippam, et de monte cum Moyse descendat ad campos, de otio contemplationis ad laborem actionis.</span></p>
  </aside>

  <aside id="FN28">
    <p class="f"><a class="notebackref" href="#T13_2"><span class="notemark">†</span> 3:2</a> <span class="fk">Irreprehensibilem. </span><span class="ft"> Idem quod ad Titum, </span><span class="fk">sine crimine. </span><span class="ft"> Res pene contra naturam, ut </span><span class="fk">sine peccato: </span><span class="ft"> sed eligatur, cujus comparatio cæteri grex dicantur. </span><span class="fk">Unius uxoris virum, </span><span class="ft"> etc. Id est monogamum post baptismum. Si enim et ante conjugem habuit quæ obierit, non ei imputatur, cui prorsus novo, nec stupra, nec alia quæ ante fuerunt jam obsunt. </span><span class="fk">Sobrium, </span><span class="ft"> etc. Ministri templi prohibentur vinum et siceram bibere, ne ebrietate graventur corda eorum, et ut sensus vigeat, semper tenuis sit.</span></p>
  </aside>

  <aside id="FN29">
    <p class="f"><a class="notebackref" href="#T13_3"><span class="notemark">‡</span> 3:3</a> <span class="fk">Non cupidum. </span><span class="ft"> Nihil præter victum et vestitum quærentem.</span></p>
  </aside>

  <aside id="FN30">
    <p class="f"><a class="notebackref" href="#T13_6"><span class="notemark">§</span> 3:6</a> <span class="fk">Ne in superbiam. </span><span class="ft"> Nescit momentaneus sacerdos humilitatem, modos personarum, vel se contemnere non jejunavit, non flevit, non se correxit, non pauperibus erogavit. In arrogantiam, quæ est ruina diaboli, incidunt qui puncto horæ necdum discipuli, fiunt magistri. </span><span class="fk">Oportet autem, </span><span class="ft"> etc. Hæc clausula congruit principio, quod irreprehensibilis sit non solum a domesticis, sed ab alienis, Judæis, gentibus, hæreticis, ut qui religioni detrahunt, juri ejus detrahere non audeant.</span></p>
  </aside>

  <aside id="FN31">
    <p class="f"><a class="notebackref" href="#T13_10"><span class="notemark">**</span> 3:10</a> <span class="fk">Nullum, </span><span class="ft"> etc. Crimen est peccatum grave, accusatione et damnatione dignissimum.</span></p>
  </aside>

  <aside id="FN32">
    <p class="f"><a class="notebackref" href="#T13_15"><span class="notemark">††</span> 3:15</a> <span class="fk">Ecclesia. </span><span class="ft"> Multorum convocatio ad unius Dei cultum. </span><span class="fk">Columna veritatis. </span><span class="ft"> In se bene sustinens veritatem ne corruat, licet tribuletur.</span></p>
  </aside>

  <aside id="FN33">
    <p class="f"><a class="notebackref" href="#T13_16"><span class="notemark">‡‡</span> 3:16</a> <span class="fk">Apparuit angelis. </span><span class="ft"> Non in Deo tantum innotescit angelis quod absconditum est, sed et hic apparet eis, cum efficitur atque propalatur; ideo dicitur apparuisse angelis non jam in forma humilitatis sed in potestate; qui ergo prius visus humilis, devicta morte, in majestate apparuit, ut agnoscentes angeli mysterium quod prius latuit, declaratum in carne, genu illi flectentes quasi Deo gratias agant, quia didicerant veritatem. </span><span class="fk">In mundo. </span><span class="ft"> Ut perfidia mundi veniam erroris mereri non possit. Sicut Dominus dicit de Judæis: </span><span class="fk">Si non venissem, et locutus eis fuissem, peccatum non haberent, </span><span class="ft"> etc. Joan. 15..</span></p>
  </aside>

  <aside id="FN34">
    <p class="f"><a class="notebackref" href="#T14_1"><span class="notemark">*</span> 4:1</a> <span class="fk">Spiritus autem manifeste dicit. </span><span class="ft"> Quæ sibi futura Spiritus sanctus revelaverit ad instructionem et cautelam Ecclesiæ; non tacet dicens futuros pestiferæ doctrinæ viros, ut præmonita Ecclesia sit sollicita, ne ab hujusmodi hominibus circumveniatur, quasi dicat: Ita est digna domus Dei, sed </span><span class="fk">Spiritus manifeste dicit. </span><span class="ft"> Et ideo pro ejus sublimitate ne curam deponas.</span></p>
  </aside>

  <aside id="FN35">
    <p class="f"><a class="notebackref" href="#T14_2"><span class="notemark">†</span> 4:2</a> <span class="fk">Cauteriatam. </span><span class="ft"> Cauterium est ferrum a cavendo dictum.</span></p>
  </aside>

  <aside id="FN36">
    <p class="f"><a class="notebackref" href="#T14_3"><span class="notemark">‡</span> 4:3</a> <span class="fk">Quos Deus creavit. </span><span class="ft"> Hæc doctrina sanctorum, illa dæmoniorum.</span></p>
  </aside>

  <aside id="FN37">
    <p class="f"><a class="notebackref" href="#T14_5"><span class="notemark">§</span> 4:5</a> <span class="fk">Sanctificatur. </span><span class="ft"> Sanctus fit cibus et salubris, non noxius animæ vel corpori, verbum sanctificat, oratio impetrat, diabolus vero per cibum tentat.</span></p>
  </aside>

  <aside id="FN38">
    <p class="f"><a class="notebackref" href="#T14_8"><span class="notemark">**</span> 4:8</a> <span class="fk">Nam corporalis. </span><span class="ft"> Datur hic intelligi quod vigiliis, jejuniis, orationibus et bonis operibus se exercebat Timotheus, non adeo intentus operibus misericordiæ. </span><span class="fk">Pietas, </span><span class="ft"> quæ operatur bona fratribus et valet ad promerendum Deum.</span></p>
  </aside>

  <aside id="FN39">
    <p class="f"><a class="notebackref" href="#T14_11"><span class="notemark">††</span> 4:11</a> <span class="fk">Præcipe hæc. </span><span class="ft"> Monet eum, ut profectus ejus per omnia exemplum esset aliis, ut in adolescente mirabilis videretur, et gravis disciplina, ut actus ejus excusarent - et non quasi juvenis sed quasi senior habeatur, et erubescerent majores natu, si non exhiberent se juxta formam hujus, conversatione et moribus graves.</span></p>
  </aside>

  <aside id="FN40">
    <p class="f"><a class="notebackref" href="#T14_14"><span class="notemark">‡‡</span> 4:14</a> <span class="fk">Prophetiam. </span><span class="ft"> Vocavit prophetiam inspirationem sancti Spiritus, per quam præsciebat quid de hoc et de cæteris esset acturus. Ideo ait: </span><span class="fk">Quæ data est tibi per prophetiam: </span><span class="ft"> quia Spiritu revelante cognovit Apostolus Timotheum esse dignum episcopali honore. </span><span class="fk">Presbyteri. </span><span class="ft"> Pro </span><span class="fk">presbyterorum, </span><span class="ft"> quia minus tribus esse non possunt. Et vocat presbyterum, episcopum; vel quia unus manus imponit cæteris assentientibus.</span></p>
  </aside>

  <aside id="FN41">
    <p class="f"><a class="notebackref" href="#T15_1"><span class="notemark">*</span> 5:1</a> <span class="fk">Seniorem ne increpaveris. </span><span class="ft"> Ne, indigne ferens se a minore correctum, magis exasperetur quam proficiat.</span></p>
  </aside>

  <aside id="FN42">
    <p class="f"><a class="notebackref" href="#T15_2"><span class="notemark">†</span> 5:2</a> <span class="fk">Ut sorores. </span><span class="ft"> Ut videntes se amoris causa commoneri, facilius se corrigant. </span><span class="fk">In omni castitate. </span><span class="ft"> In alloquio juvencularum recte juvenis de castitate admonetur.</span></p>
  </aside>

  <aside id="FN43">
    <p class="f"><a class="notebackref" href="#T15_3"><span class="notemark">‡</span> 5:3</a> <span class="fk">Viduas honora quæ vere viduæ sunt. </span><span class="ft"> Hoc est, quæ omnium suorum auxilio destitutæ sunt, et quæ manibus laborare non possunt, quas paupertas debilitat, ætasque conficit: quibus Deus spes est, et omne opus, oratio.</span></p>
  </aside>

  <aside id="FN44">
    <p class="f"><a class="notebackref" href="#T15_4"><span class="notemark">§</span> 5:4</a> <span class="fk">Parentibus. </span><span class="ft"> Parentes sunt iidem, qui superius filii et nepotes. Unde et in mundana lege parens parenti jubetur per gradum succedere. Quibus mutuam vicem reddimus, cum a patribus educati sumus, et alios pari lege nutrimus.</span></p>
  </aside>

  <aside id="FN45">
    <p class="f"><a class="notebackref" href="#T15_5"><span class="notemark">**</span> 5:5</a> <span class="fk">Desolata, speret. </span><span class="ft"> Videns ex nulla parte se habere suffragium, toto animo est devota Deo, de quo solo sperat auxilium vitæ et salutis</span></p>
  </aside>

  <aside id="FN46">
    <p class="f"><a class="notebackref" href="#T15_6"><span class="notemark">††</span> 5:6</a> <span class="fk">Quæ in deliciis. </span><span class="ft"> Genus est imposturæ honorem viduæ habere velle, et non obsequi Deo et aliud agere, aliud profiteri, cum profiteatur religionem</span></p>
  </aside>

  <aside id="FN47">
    <p class="f"><a class="notebackref" href="#T15_8"><span class="notemark">‡‡</span> 5:8</a> <span class="fk">Curam non habet. </span><span class="ft"> Cura impendenda parentibus, ut Jesus matrem Joanni commendavit.</span></p>
  </aside>

  <aside id="FN48">
    <p class="f"><a class="notebackref" href="#T15_10"><span class="notemark">§§</span> 5:10</a> <span class="fk">Pedes. </span><span class="ft"> AUG., in Tract. 58 in Joan. Faciamus hæc invicem humiles, quod humiliter fecit excelsus, etc., usque ad confirmatur humilitatis effectus. </span><span class="fk">Sanctorum. </span><span class="ft"> Quorum obsecro? Eorum, qui in tribulatione sunt, non sanctorum simpliciter: possunt enim esse sancti, summoque obsequio ab omnibus foveri. Noli hos prosequi copia rerum affluentes, sed afflictos, et qui a multis ignorantur. Noli præsuli Ecclesiæ ista tribuere partienda, ipse potius ministra, nesolius impendii, verum obsequii præmium percipias: propriis eroga manibus, tu sulcum sere pietatis.</span></p>
  </aside>

  <aside id="FN49">
    <p class="f"><a class="notebackref" href="#T15_11"><span class="notemark">***</span> 5:11</a> <span class="fk">Devita. </span><span class="ft"> Id est, vota castitatis earum non usque adeo cures, ut eas Ecclesiæ alimoniis sustentandas suscipias.</span></p>
  </aside>

  <aside id="FN50">
    <p class="f"><a class="notebackref" href="#T15_12"><span class="notemark">†††</span> 5:12</a> <span class="fk">Habentes. </span><span class="ft"> AUG., de Bono viduitatis, cap. 8, 9, 10. In conjugali vinculo si pudicitia conservetur, damnatio non timetur, etc., usque ad omnis hujusmodi similis est uxori Loth, quæ retro aspexit. </span><span class="fk">Irritam fecerunt. </span><span class="ft"> Etsi non nubendo, tamen volendo: non quia nuptiæ damnentur, sed fraus propositi, et fracta fides voti damnatur et voluntas, quæ a proposito recedit damnabilis est, sive nuptiæ sequantur, sive non.</span></p>
  </aside>

  <aside id="FN51">
    <p class="f"><a class="notebackref" href="#T15_15"><span class="notemark">‡‡‡</span> 5:15</a> <span class="fk">Conversæ sunt retro Satanam. </span><span class="ft"> Ab excellenti illo vidualis vel castitatis virginalis proposito in posteriora respiciendo ceciderunt et interierunt.</span></p>
  </aside>

  <aside id="FN52">
    <p class="f"><a class="notebackref" href="#T15_17"><span class="notemark">§§§</span> 5:17</a> <span class="fk">Qui bene. </span><span class="ft"> De honore presbyterorum hic agit, quasi dicat: Illud quod dixi de viduis observa: et hoc etiam præcipe de presbyteris, ut presbyteri, qui bene præsunt vita et doctrina, digni habeantur.</span></p>
  </aside>

  <aside id="FN53">
    <p class="f"><a class="notebackref" href="#T15_19"><span class="notemark">*</span> 5:19</a> <span class="fk">Adversus presbyterum accusationem noli recipere, </span><span class="ft"> etc. Solet qui corripit non amari, et ideo habita occasione facile accusatur. Contra hoc monet, non esse recipiendam de facili accusationem adversus presbyterum.</span></p>
  </aside>

  <aside id="FN54">
    <p class="f"><a class="notebackref" href="#T15_20"><span class="notemark">†</span> 5:20</a> <span class="fk">Coram omnibus, </span><span class="ft"> etc. AUG., serm. 16 de Verb. Dom. Aliquando debes corripere peccantem inter te et ipsum solum, etc., usque ad quando autem palam peccatur, palam arguendum est.</span></p>
  </aside>

  <aside id="FN55">
    <p class="f"><a class="notebackref" href="#T15_21"><span class="notemark">‡</span> 5:21</a> <span class="fk">Testor coram Deo. </span><span class="ft"> Id est, Deus sit mihi testis, quod animam meam salvavi tibi, cave.</span></p>
  </aside>

  <aside id="FN56">
    <p class="f"><a class="notebackref" href="#T15_23"><span class="notemark">§</span> 5:23</a> <span class="fk">Noli adhuc aquam, </span><span class="ft"> etc. Quia castitatem admonuit, hac occasione immoderatam abstinentiam prohibet, quam ipse inierat.</span></p>
  </aside>

  <aside id="FN57">
    <p class="f"><a class="notebackref" href="#T15_24"><span class="notemark">**</span> 5:24</a> <span class="fk">Quorumdam hominum peccata, </span><span class="ft"> etc. Quia dixerat sine præjudicio nihil faciendum, determinat ubi præjudicium sit necessarium, et ubi non, dividens bona et mala, in manifesta et occulta, quasi dicat: ideo opus est examinatione, quia sicut quædam sunt manifesta, quæ non oportet examinari, ita quædam sunt occulta, de quibus sine præexaminatione non potest fieri præjudicium. </span><span class="fk">Manifestata. </span><span class="ft"> Hoc dicit de iis, de quibus clarum est quo animo fiant, hæc præcedunt ad judicium, quia si ista sequitur judicium, non est temerarium. </span><span class="fk">Subsequuntur. </span><span class="ft"> Sicut quæ occulta sunt mala ipsa non latebunt tempore suo quando Christi tempus advenerit, quo manifestentur: sic et de bonis. De his ergo judicemus: illa Dei judicio relinquantur.</span></p>
  </aside>

  <aside id="FN58">
    <p class="f"><a class="notebackref" href="#T16_1"><span class="notemark">*</span> 6:1</a> <span class="fk">Quicunque. </span><span class="ft"> Sciendum est quosdam prædicasse communem omnibus in Christo libertatem. Quod de spirituali libertate utique verum est, non de carnali, ut illi intelligebant: ideo contra eos hic loquitur Apostolus, jubens servos dominis suis esse subditos. Ne exigant servi quod de Hebræis dicitur, ut sex annis serviant, et gratis dimittantur liberi, quod mysticum est.</span></p>
  </aside>

  <aside id="FN59">
    <p class="f"><a class="notebackref" href="#T16_4"><span class="notemark">†</span> 6:4</a> <span class="fk">Superbus. </span><span class="ft"> Superbia quippe, non eum ratio ducit, cum ad favorem quærendum in conflictum prorumpat, quod a mansuetis et bonis vitatur. </span><span class="fk">Languens. </span><span class="ft"> Non enim recusando fidem penitus moritur, nec ad veritatis scientiam convalescit, sed quasi repetitis accessionibus languet circa quæstiones et pugnas verborum. </span><span class="fk">Quæstiones. </span><span class="ft"> Quæstio erat an servus esset, cum omnes ex eisdem patribus orti, et Christus omnes redemerit.</span></p>
  </aside>

  <aside id="FN60">
    <p class="f"><a class="notebackref" href="#T16_9"><span class="notemark">‡</span> 6:9</a> <span class="fk">Nam qui volunt. </span><span class="ft"> Hoc dicitur his qui volunt et non sunt, ne desiderent. Jam divitibus aliud dicitur, scilicet non superbe sapere, sed dare pauperibus. </span><span class="fk">Incidunt in tentationem et laqueum diaboli, quia radix omnium malorum, </span><span class="ft"> etc. Non est genus mali quod non ex cupiditate aliquando proveniat, quia radix omnium malorum est cupiditas.</span></p>
  </aside>

  <aside id="FN61">
    <p class="f"><a class="notebackref" href="#T16_10"><span class="notemark">§</span> 6:10</a> <span class="fk">Cupiditas. </span><span class="ft"> In Græco habetur,. Si ergo avaritia habetur quæ proprie est pecuniæ amor, pro genere quod est cupiditas, ponitur species. </span><span class="fk">Doloribus multis. </span><span class="ft"> Avari enim tanto plus sollicitudinem cruciatus sustinent, quo amplius desiderant quæ vel habita transeunt, vel quæ habere non possunt.</span></p>
  </aside>

  <aside id="FN62">
    <p class="f"><a class="notebackref" href="#T16_11"><span class="notemark">**</span> 6:11</a> <span class="fk">Tu autem, homo, </span><span class="ft"> etc. Non dicit quod hoc timeat de isto, sed sciebat hoc venturum in manus ecclesiarum. </span><span class="fk">Hæc fuge. </span><span class="ft"> Nihil enim tam asperum tamque perniciosum quam si vir ecclesiasticus maxime qui sublimem tenet locum, divitiis hujus sæculi studeat: quia non solum sibi ipsi sed et cæteris obest, quibus contrariam dat formam. </span><span class="fk">Pietatem. </span><span class="ft"> Pietas est ut egenti condescendamus, quod non facit cupidus. </span><span class="fk">Fidem. </span><span class="ft"> Qui veram fidem habet de Deo, non cupit in miseriis fieri dives, nec pluris est ei mundus, quam Deus.</span></p>
  </aside>

  <aside id="FN63">
    <p class="f"><a class="notebackref" href="#T16_13"><span class="notemark">††</span> 6:13</a> <span class="fk">Præcipio tibi. </span><span class="ft"> In Timotheo omnibus successoribus loquitur Apostolus. </span><span class="fk">Et Christo Jesu. </span><span class="ft"> Exemplo Christi hortatur.</span></p>
  </aside>

  <aside id="FN64">
    <p class="f"><a class="notebackref" href="#T16_15"><span class="notemark">‡‡</span> 6:15</a> <span class="fk">Beatus et solus, </span><span class="ft"> etc. Hoc non de Patre tantum dicit, sed de Deo qui est ipsa Trinitas.</span></p>
  </aside>

  <aside id="FN65">
    <p class="f"><a class="notebackref" href="#T16_16"><span class="notemark">§§</span> 6:16</a> <span class="fk">Qui solus habet immortalitatem</span><span class="ft"> Habet per naturam, alii ab eo per gratiam. </span><span class="fk">Inaccessibilem quem nullus hominum. </span><span class="ft"> Quia nullus ad eam ex se accedit sed cui datur, dono ejus datur, quod intelligebat Propheta dicens: </span><span class="fk">Accedite ad eum, et illuminamini</span><span class="ft"> Psal. 33., etc.</span></p>
  </aside>

  <aside id="FN66">
    <p class="f"><a class="notebackref" href="#T16_17"><span class="notemark">***</span> 6:17</a> <span class="fk">Divitibus hujus sæculi. </span><span class="ft"> Supra egit de his qui divites volunt fieri, dicens eos incidere in tentationem et laqueum diaboli, hic agit de his qui divites sunt, monens eos non sperare in divitiis. Et quia dixit mala venire ex cupiditate, et contra suasit, ne viderentur divites abjecti, determinat. </span><span class="fk">Non sublime. </span><span class="ft"> Non expavit Apostolus divitias, sed morbum earum, id est superbiam, quæ est vermis divitum. Grandis animus est, qui inter divitias isto morbo non tentatur. Magnus est qui non se ideo magnum putat, quia dives est. Qui autem ideo se magnum putat, superbus est, egenus est, in carne turget, crepat in corde, mendicat, inflatus est, non plenus. </span><span class="fk">Ad fruendum. </span><span class="ft"> Temporalia enim in hac vita dat Deus ad utendum, æterna ad fruendum: illa, unde bona faciamus; ista unde boni efficiamur.</span></p>
  </aside>

  <aside id="FN67">
    <p class="f"><a class="notebackref" href="#T16_19"><span class="notemark">†††</span> 6:19</a> <span class="fk">Thesaurizare. </span><span class="ft"> Ad hoc præmittuntur divitiæ non perituræ.</span></p>
  </aside>

  <aside id="FN68">
    <p class="f"><a class="notebackref" href="#T16_20"><span class="notemark">‡‡‡</span> 6:20</a> <span class="fk">O Timothee. </span><span class="ft"> Timotheus, pretiosus Deo. pretiosus, Deus. </span><span class="fk">Profanas. </span><span class="ft"> Ut est, </span><span class="fk">hypostasis, </span><span class="ft"> quæ vox se habet ad personam et ad substantiam. Unde et hæretici sub hujus nominis multiplicatione inducere volebant tres esse substantias. Profanas voces intellige quæ sunt contra religionem, aliæ non sunt vitandæ</span></p>
  </aside>

  <aside id="FN69">
    <p class="f"><a class="notebackref" href="#T16_21"><span class="notemark">§§§</span> 6:21</a> <span class="fk">Promittentes, circa fidem exciderunt, </span><span class="ft"> etc. Nihil enim sic amant isti, quam scientiam promittere, et fidem rerum verarum (quas credere parvuli præcipiuntur) velut imperitiam deridere.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>