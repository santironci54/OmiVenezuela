<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -LUCAM</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">LUCAM</p>

  <div class="divCap"><a href='LUK.xhtml#LK1_0' class="button">1</a><a href='LUK.xhtml#LK2_0' class="button">2</a><a href='LUK.xhtml#LK3_0' class="button">3</a><a href='LUK.xhtml#LK4_0' class="button">4</a><a href='LUK.xhtml#LK5_0' class="button">5</a><a href='LUK.xhtml#LK6_0' class="button">6</a><a href='LUK.xhtml#LK7_0' class="button">7</a><a href='LUK.xhtml#LK8_0' class="button">8</a><a href='LUK.xhtml#LK9_0' class="button">9</a><a href='LUK.xhtml#LK10_0' class="button">10</a><a href='LUK.xhtml#LK11_0' class="button">11</a><a href='LUK.xhtml#LK12_0' class="button">12</a><a href='LUK.xhtml#LK13_0' class="button">13</a><a href='LUK.xhtml#LK14_0' class="button">14</a><a href='LUK.xhtml#LK15_0' class="button">15</a><a href='LUK.xhtml#LK16_0' class="button">16</a><a href='LUK.xhtml#LK17_0' class="button">17</a><a href='LUK.xhtml#LK18_0' class="button">18</a><a href='LUK.xhtml#LK19_0' class="button">19</a><a href='LUK.xhtml#LK20_0' class="button">20</a><a href='LUK.xhtml#LK21_0' class="button">21</a><a href='LUK.xhtml#LK22_0' class="button">22</a><a href='LUK.xhtml#LK23_0' class="button">23</a><a href='LUK.xhtml#LK24_0' class="button">24</a></div>

  <p class='main' id='LK0_0'></p>

  <h2>INCIPIT SECUNDUM LUCAM</h2>

  <p class='pT4' id='LK1_0'>1</p>

  <p class='Normale'><span class="Versetto" id="LK1_1">1&#160;</span>Quoniam quidem multi conati sunt ordinare narrationem, quæ in nobis completæ sunt, rerum:<a href='#FN1'>*</a> <span class="Versetto" id="LK1_2">2&#160;</span>sicut tradiderunt nobis, qui ab initio ipsi viderunt, et ministri fuerunt sermonis: <span class="Versetto" id="LK1_3">3&#160;</span>visum est et mihi, assecuto omnia a principio diligenter, ex ordine tibi scribere, optime Theophile,<a href='#FN2'>†</a> <span class="Versetto" id="LK1_4">4&#160;</span>ut cognoscas eorum verborum, de quibus eruditus es, veritatem. <span class="Versetto" id="LK1_5">5&#160;</span>Fuit in diebus Herodis, regis Judææ, sacerdos quidam nomine Zacharias de vice Abia, et uxor illius de filiabus Aaron, et nomen ejus Elisabeth.<a href='#FN3'>‡</a> <span class="Versetto" id="LK1_6">6&#160;</span>Erant autem justi ambo ante Deum, incedentes in omnibus mandatis et justificationibus Domini sine querela.<a href='#FN4'>§</a> <span class="Versetto" id="LK1_7">7&#160;</span>Et non erat illis filius, eo quod esset Elisabeth sterilis, et ambo processissent in diebus suis.<a href='#FN5'>**</a> <span class="Versetto" id="LK1_8">8&#160;</span>Factum est autem, cum sacerdotio fungeretur in ordine vicis suæ ante Deum,<a href='#FN6'>††</a> <span class="Versetto" id="LK1_9">9&#160;</span>secundum consuetudinem sacerdotii, sorte exiit ut incensum poneret, ingressus in templum Domini:<a href='#FN7'>‡‡</a> <span class="Versetto" id="LK1_10">10&#160;</span>et omnis multitudo populi erat orans foris hora incensi. <span class="Versetto" id="LK1_11">11&#160;</span>Apparuit autem illi angelus Domini, stans a dextris altaris incensi. <span class="Versetto" id="LK1_12">12&#160;</span>Et Zacharias turbatus est videns, et timor irruit super eum.<a href='#FN8'>§§</a> <span class="Versetto" id="LK1_13">13&#160;</span>Ait autem ad illum angelus: Ne timeas, Zacharia, quoniam exaudita est deprecatio tua: et uxor tua Elisabeth pariet tibi filium, et vocabis nomen ejus Joannem:<a href='#FN9'>***</a> <span class="Versetto" id="LK1_14">14&#160;</span>et erit gaudium tibi, et exsultatio, et multi in nativitate ejus gaudebunt:<a href='#FN10'>†††</a> <span class="Versetto" id="LK1_15">15&#160;</span>erit enim magnus coram Domino: et vinum et siceram non bibet, et Spiritu Sancto replebitur adhuc ex utero matris suæ:<a href='#FN11'>‡‡‡</a> <span class="Versetto" id="LK1_16">16&#160;</span>et multos filiorum Israël convertet ad Dominum Deum ipsorum:<a href='#FN12'>§§§</a> <span class="Versetto" id="LK1_17">17&#160;</span>et ipse præcedet ante illum in spiritu et virtute Eliæ: ut convertat corda patrum in filios, et incredulos ad prudentiam justorum, parare Domino plebem perfectam.<a href='#FN13'>*</a> <span class="Versetto" id="LK1_18">18&#160;</span>Et dixit Zacharias ad angelum: Unde hoc sciam? ego enim sum senex, et uxor mea processit in diebus suis.<a href='#FN14'>†</a> <span class="Versetto" id="LK1_19">19&#160;</span>Et respondens angelus dixit ei: Ego sum Gabriel, qui asto ante Deum: et missus sum loqui ad te, et hæc tibi evangelizare.<a href='#FN15'>‡</a> <span class="Versetto" id="LK1_20">20&#160;</span>Et ecce eris tacens, et non poteris loqui usque in diem quo hæc fiant, pro eo quod non credidisti verbis meis, quæ implebuntur in tempore suo. <span class="Versetto" id="LK1_21">21&#160;</span>Et erat plebs exspectans Zachariam: et mirabantur quod tardaret ipse in templo. <span class="Versetto" id="LK1_22">22&#160;</span>Egressus autem non poterat loqui ad illos, et cognoverunt quod visionem vidisset in templo. Et ipse erat innuens illis, et permansit mutus.<a href='#FN16'>§</a> <span class="Versetto" id="LK1_23">23&#160;</span>Et factum est, ut impleti sunt dies officii ejus, abiit in domum suam:<a href='#FN17'>**</a> <span class="Versetto" id="LK1_24">24&#160;</span>post hos autem dies concepit Elisabeth uxor ejus, et occultabat se mensibus quinque, dicens:<a href='#FN18'>††</a> <span class="Versetto" id="LK1_25">25&#160;</span>Quia sic fecit mihi Dominus in diebus, quibus respexit auferre opprobrium meum inter homines.<a href='#FN19'>‡‡</a> <span class="Versetto" id="LK1_26">26&#160;</span>In mense autem sexto, missus est angelus Gabriel a Deo in civitatem Galilææ, cui nomen Nazareth,<a href='#FN20'>§§</a> <span class="Versetto" id="LK1_27">27&#160;</span>ad virginem desponsatam viro, cui nomen erat Joseph, de domo David: et nomen virginis Maria.<a href='#FN21'>***</a> <span class="Versetto" id="LK1_28">28&#160;</span>Et ingressus angelus ad eam dixit: Ave gratia plena: Dominus tecum: benedicta tu in mulieribus.<a href='#FN22'>†††</a> <span class="Versetto" id="LK1_29">29&#160;</span>Quæ cum audisset, turbata est in sermone ejus, et cogitabat qualis esset ista salutatio.<a href='#FN23'>‡‡‡</a> <span class="Versetto" id="LK1_30">30&#160;</span>Et ait angelus ei: Ne timeas, Maria: invenisti enim gratiam apud Deum.<a href='#FN24'>§§§</a> <span class="Versetto" id="LK1_31">31&#160;</span>Ecce concipies in utero, et paries filium, et vocabis nomen ejus Jesum:<a href='#FN25'>*</a> <span class="Versetto" id="LK1_32">32&#160;</span>hic erit magnus, et Filius Altissimi vocabitur, et dabit illi Dominus Deus sedem David patris ejus: et regnabit in domo Jacob in æternum,<a href='#FN26'>†</a> <span class="Versetto" id="LK1_33">33&#160;</span>et regni ejus non erit finis. <span class="Versetto" id="LK1_34">34&#160;</span>Dixit autem Maria ad angelum: Quomodo fiet istud, quoniam virum non cognosco? <span class="Versetto" id="LK1_35">35&#160;</span>Et respondens angelus dixit ei: Spiritus Sanctus superveniet in te, et virtus Altissimi obumbrabit tibi. Ideoque et quod nascetur ex te sanctum, vocabitur Filius Dei.<a href='#FN27'>‡</a> <span class="Versetto" id="LK1_36">36&#160;</span>Et ecce Elisabeth cognata tua, et ipsa concepit filium in senectute sua: et hic mensis sextus est illi, quæ vocatur sterilis:<a href='#FN28'>§</a> <span class="Versetto" id="LK1_37">37&#160;</span>quia non erit impossibile apud Deum omne verbum. <span class="Versetto" id="LK1_38">38&#160;</span>Dixit autem Maria: Ecce ancilla Domini: fiat mihi secundum verbum tuum. Et discessit ab illa angelus.<a href='#FN29'>**</a> <span class="Versetto" id="LK1_39">39&#160;</span>Exsurgens autem Maria in diebus illis, abiit in montana cum festinatione, in civitatem Juda:<a href='#FN30'>††</a> <span class="Versetto" id="LK1_40">40&#160;</span>et intravit in domum Zachariæ, et salutavit Elisabeth.<a href='#FN31'>‡‡</a> <span class="Versetto" id="LK1_41">41&#160;</span>Et factum est, ut audivit salutationem Mariæ Elisabeth, exsultavit infans in utero ejus: et repleta est Spiritu Sancto Elisabeth:<a href='#FN32'>§§</a> <span class="Versetto" id="LK1_42">42&#160;</span>et exclamavit voce magna, et dixit: Benedicta tu inter mulieres, et benedictus fructus ventris tui.<a href='#FN33'>***</a> <span class="Versetto" id="LK1_43">43&#160;</span>Et unde hoc mihi, ut veniat mater Domini mei ad me?<a href='#FN34'>†††</a> <span class="Versetto" id="LK1_44">44&#160;</span>Ecce enim ut facta est vox salutationis tuæ in auribus meis, exsultavit in gaudio infans in utero meo.<a href='#FN35'>‡‡‡</a> <span class="Versetto" id="LK1_45">45&#160;</span>Et beata, quæ credidisti, quoniam perficientur ea, quæ dicta sunt tibi a Domino. <span class="Versetto" id="LK1_46">46&#160;</span>Et ait Maria: [Magnificat anima mea Dominum:<a href='#FN36'>§§§</a> <span class="Versetto" id="LK1_47">47&#160;</span>et exsultavit spiritus meus in Deo salutari meo.<a href='#FN37'>*</a> <span class="Versetto" id="LK1_48">48&#160;</span>Quia respexit humilitatem ancillæ suæ: ecce enim ex hoc beatam me dicent omnes generationes,<a href='#FN38'>†</a> <span class="Versetto" id="LK1_49">49&#160;</span>quia fecit mihi magna qui potens est: et sanctum nomen ejus, <span class="Versetto" id="LK1_50">50&#160;</span>et misericordia ejus a progenie in progenies timentibus eum. <span class="Versetto" id="LK1_51">51&#160;</span>Fecit potentiam in brachio suo: dispersit superbos mente cordis sui. <span class="Versetto" id="LK1_52">52&#160;</span>Deposuit potentes de sede, et exaltavit humiles. <span class="Versetto" id="LK1_53">53&#160;</span>Esurientes implevit bonis: et divites dimisit inanes.<a href='#FN39'>‡</a> <span class="Versetto" id="LK1_54">54&#160;</span>Suscepit Israël puerum suum, recordatus misericordiæ suæ: <span class="Versetto" id="LK1_55">55&#160;</span>sicut locutus est ad patres nostros, Abraham et semini ejus in sæcula.]<a href='#FN40'>§</a> <span class="Versetto" id="LK1_56">56&#160;</span>Mansit autem Maria cum illa quasi mensibus tribus: et reversa est in domum suam.<a href='#FN41'>**</a> <span class="Versetto" id="LK1_57">57&#160;</span>Elisabeth autem impletum est tempus pariendi, et peperit filium. <span class="Versetto" id="LK1_58">58&#160;</span>Et audierunt vicini et cognati ejus quia magnificavit Dominus misericordiam suam cum illa, et congratulabantur ei. <span class="Versetto" id="LK1_59">59&#160;</span>Et factum est in die octavo, venerunt circumcidere puerum, et vocabant eum nomine patris sui Zachariam.<a href='#FN42'>††</a> <span class="Versetto" id="LK1_60">60&#160;</span>Et respondens mater ejus, dixit: Nequaquam, sed vocabitur Joannes. <span class="Versetto" id="LK1_61">61&#160;</span>Et dixerunt ad illam: Quia nemo est in cognatione tua, qui vocetur hoc nomine. <span class="Versetto" id="LK1_62">62&#160;</span>Innuebant autem patri ejus, quem vellet vocari eum.<a href='#FN43'>‡‡</a> <span class="Versetto" id="LK1_63">63&#160;</span>Et postulans pugillarem scripsit, dicens: Joannes est nomen ejus. Et mirati sunt universi. <span class="Versetto" id="LK1_64">64&#160;</span>Apertum est autem illico os ejus, et lingua ejus, et loquebatur benedicens Deum. <span class="Versetto" id="LK1_65">65&#160;</span>Et factus est timor super omnes vicinos eorum: et super omnia montana Judææ divulgabantur omnia verba hæc: <span class="Versetto" id="LK1_66">66&#160;</span>et posuerunt omnes qui audierant in corde suo, dicentes: Quis, putas, puer iste erit? etenim manus Domini erat cum illo. <span class="Versetto" id="LK1_67">67&#160;</span>Et Zacharias pater ejus repletus est Spiritu Sancto: et prophetavit, dicens:<a href='#FN44'>§§</a> <span class="Versetto" id="LK1_68">68&#160;</span>[Benedictus Dominus Deus Israël, quia visitavit, et fecit redemptionem plebis suæ:<a href='#FN45'>***</a> <span class="Versetto" id="LK1_69">69&#160;</span>et erexit cornu salutis nobis in domo David pueri sui,<a href='#FN46'>†††</a> <span class="Versetto" id="LK1_70">70&#160;</span>sicut locutum est per os sanctorum, qui a sæculo sunt, prophetarum ejus: <span class="Versetto" id="LK1_71">71&#160;</span>salutem ex inimicis nostris, et de manu omnium qui oderunt nos:<a href='#FN47'>‡‡‡</a> <span class="Versetto" id="LK1_72">72&#160;</span>ad faciendam misericordiam cum patribus nostris: et memorari testamenti sui sancti:<a href='#FN48'>§§§</a> <span class="Versetto" id="LK1_73">73&#160;</span>jusjurandum, quod juravit ad Abraham patrem nostrum, daturum se nobis <span class="Versetto" id="LK1_74">74&#160;</span>ut sine timore, de manu inimicorum nostrorum liberati, serviamus illi <span class="Versetto" id="LK1_75">75&#160;</span>in sanctitate et justitia coram ipso, omnibus diebus nostris. <span class="Versetto" id="LK1_76">76&#160;</span>Et tu puer, propheta Altissimi vocaberis: præibis enim ante faciem Domini parare vias ejus,<a href='#FN49'>*</a> <span class="Versetto" id="LK1_77">77&#160;</span>ad dandam scientiam salutis plebi ejus in remissionem peccatorum eorum <span class="Versetto" id="LK1_78">78&#160;</span>per viscera misericordiæ Dei nostri, in quibus visitavit nos, oriens ex alto: <span class="Versetto" id="LK1_79">79&#160;</span>illuminare his qui in tenebris et in umbra mortis sedent: ad dirigendos pedes nostros in viam pacis.]<a href='#FN50'>†</a> <span class="Versetto" id="LK1_80">80&#160;</span>Puer autem crescebat, et confortabatur spiritu: et erat in desertis usque in diem ostensionis suæ ad Israël.</p>

  <p class='pT4' id='LK2_0'>2</p>

  <p class='Normale'><span class="Versetto" id="LK2_1">1&#160;</span>Factum est autem in diebus illis, exiit edictum a Cæsare Augusto ut describeretur universus orbis.<a href='#FN51'>*</a> <span class="Versetto" id="LK2_2">2&#160;</span>Hæc descriptio prima facta est a præside Syriæ Cyrino:<a href='#FN52'>†</a> <span class="Versetto" id="LK2_3">3&#160;</span>et ibant omnes ut profiterentur singuli in suam civitatem. <span class="Versetto" id="LK2_4">4&#160;</span>Ascendit autem et Joseph a Galilæa de civitate Nazareth in Judæam, in civitatem David, quæ vocatur Bethlehem: eo quod esset de domo et familia David,<a href='#FN53'>‡</a> <span class="Versetto" id="LK2_5">5&#160;</span>ut profiteretur cum Maria desponsata sibi uxore prægnante. <span class="Versetto" id="LK2_6">6&#160;</span>Factum est autem, cum essent ibi, impleti sunt dies ut pareret.<a href='#FN54'>§</a> <span class="Versetto" id="LK2_7">7&#160;</span>Et peperit filium suum primogenitum, et pannis eum involvit, et reclinavit eum in præsepio: quia non erat eis locus in diversorio.<a href='#FN55'>**</a> <span class="Versetto" id="LK2_8">8&#160;</span>Et pastores erant in regione eadem vigilantes, et custodientes vigilias noctis super gregem suum.<a href='#FN56'>††</a> <span class="Versetto" id="LK2_9">9&#160;</span>Et ecce angelus Domini stetit juxta illos, et claritas Dei circumfulsit illos, et timuerunt timore magno.<a href='#FN57'>‡‡</a> <span class="Versetto" id="LK2_10">10&#160;</span>Et dixit illis angelus: Nolite timere: ecce enim evangelizo vobis gaudium magnum, quod erit omni populo: <span class="Versetto" id="LK2_11">11&#160;</span>quia natus est vobis hodie Salvator, qui est Christus Dominus, in civitate David. <span class="Versetto" id="LK2_12">12&#160;</span>Et hoc vobis signum: invenietis infantem pannis involutum, et positum in præsepio.<a href='#FN58'>§§</a> <span class="Versetto" id="LK2_13">13&#160;</span>Et subito facta est cum angelo multitudo militiæ cælestis laudantium Deum, et dicentium: <span class="Versetto" id="LK2_14">14&#160;</span>[Gloria in altissimis Deo, et in terra pax hominibus bonæ voluntatis.]<a href='#FN59'>***</a> <span class="Versetto" id="LK2_15">15&#160;</span>Et factum est, ut discesserunt ab eis angeli in cælum: pastores loquebantur ad invicem: Transeamus usque Bethlehem, et videamus hoc verbum, quod factum est, quod Dominus ostendit nobis. <span class="Versetto" id="LK2_16">16&#160;</span>Et venerunt festinantes: et invenerunt Mariam, et Joseph, et infantem positum in præsepio.<a href='#FN60'>†††</a> <span class="Versetto" id="LK2_17">17&#160;</span>Videntes autem cognoverunt de verbo, quod dictum erat illis de puero hoc.<a href='#FN61'>‡‡‡</a> <span class="Versetto" id="LK2_18">18&#160;</span>Et omnes qui audierunt, mirati sunt: et de his quæ dicta erant a pastoribus ad ipsos.<a href='#FN62'>§§§</a> <span class="Versetto" id="LK2_19">19&#160;</span>Maria autem conservabat omnia verba hæc, conferens in corde suo. <span class="Versetto" id="LK2_20">20&#160;</span>Et reversi sunt pastores glorificantes et laudantes Deum in omnibus quæ audierant et viderant, sicut dictum est ad illos.<a href='#FN63'>*</a> <span class="Versetto" id="LK2_21">21&#160;</span>Et postquam consummati sunt dies octo, ut circumcideretur puer, vocatum est nomen ejus Jesus, quod vocatum est ab angelo priusquam in utero conciperetur. <span class="Versetto" id="LK2_22">22&#160;</span>Et postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino,<a href='#FN64'>†</a> <span class="Versetto" id="LK2_23">23&#160;</span>sicut scriptum est in lege Domini: Quia omne masculinum adaperiens vulvam, sanctum Domino vocabitur:<a href='#FN65'>‡</a> <span class="Versetto" id="LK2_24">24&#160;</span>et ut darent hostiam secundum quod dictum est in lege Domini, par turturum, aut duos pullos columbarum.<a href='#FN66'>§</a> <span class="Versetto" id="LK2_25">25&#160;</span>Et ecce homo erat in Jerusalem, cui nomen Simeon, et homo iste justus, et timoratus, exspectans consolationem Israël: et Spiritus Sanctus erat in eo.<a href='#FN67'>**</a> <span class="Versetto" id="LK2_26">26&#160;</span>Et responsum acceperat a Spiritu Sancto, non visurum se mortem, nisi prius videret Christum Domini. <span class="Versetto" id="LK2_27">27&#160;</span>Et venit in spiritu in templum. Et cum inducerent puerum Jesum parentes ejus, ut facerent secundum consuetudinem legis pro eo,<a href='#FN68'>††</a> <span class="Versetto" id="LK2_28">28&#160;</span>et ipse accepit eum in ulnas suas: et benedixit Deum, et dixit: <span class="Versetto" id="LK2_29">29&#160;</span>[Nunc dimittis servum tuum Domine, secundum verbum tuum in pace:<a href='#FN69'>‡‡</a> <span class="Versetto" id="LK2_30">30&#160;</span>quia viderunt oculi mei salutare tuum, <span class="Versetto" id="LK2_31">31&#160;</span>quod parasti ante faciem omnium populorum: <span class="Versetto" id="LK2_32">32&#160;</span>lumen ad revelationem gentium, et gloriam plebis tuæ Israël.] <span class="Versetto" id="LK2_33">33&#160;</span>Et erat pater ejus et mater mirantes super his quæ dicebantur de illo. <span class="Versetto" id="LK2_34">34&#160;</span>Et benedixit illis Simeon, et dixit ad Mariam matrem ejus: Ecce positus est hic in ruinam et in resurrectionem multorum in Israël, et in signum cui contradicetur:<a href='#FN70'>§§</a> <span class="Versetto" id="LK2_35">35&#160;</span>et tuam ipsius animam pertransibit gladius ut revelentur ex multis cordibus cogitationes.<a href='#FN71'>***</a> <span class="Versetto" id="LK2_36">36&#160;</span>Et erat Anna prophetissa, filia Phanuel, de tribu Aser: hæc processerat in diebus multis, et vixerat cum viro suo annis septem a virginitate sua.<a href='#FN72'>†††</a> <span class="Versetto" id="LK2_37">37&#160;</span>Et hæc vidua usque ad annos octoginta quatuor: quæ non discedebat de templo, jejuniis et obsecrationibus serviens nocte ac die. <span class="Versetto" id="LK2_38">38&#160;</span>Et hæc, ipsa hora superveniens, confitebatur Domino: et loquebatur de illo omnibus, qui exspectabant redemptionem Israël.<a href='#FN73'>‡‡‡</a> <span class="Versetto" id="LK2_39">39&#160;</span>Et ut perfecerunt omnia secundum legem Domini, reversi sunt in Galilæam in civitatem suam Nazareth. <span class="Versetto" id="LK2_40">40&#160;</span>Puer autem crescebat, et confortabatur plenus sapientia: et gratia Dei erat in illo.<a href='#FN74'>§§§</a> <span class="Versetto" id="LK2_41">41&#160;</span>Et ibant parentes ejus per omnes annos in Jerusalem, in die solemni Paschæ.<a href='#FN75'>*</a> <span class="Versetto" id="LK2_42">42&#160;</span>Et cum factus esset annorum duodecim, ascendentibus illis Jerosolymam secundum consuetudinem diei festi, <span class="Versetto" id="LK2_43">43&#160;</span>consummatisque diebus, cum redirent, remansit puer Jesus in Jerusalem, et non cognoverunt parentes ejus. <span class="Versetto" id="LK2_44">44&#160;</span>Existimantes autem illum esse in comitatu, venerunt iter diei, et requirebant eum inter cognatos et notos. <span class="Versetto" id="LK2_45">45&#160;</span>Et non invenientes, regressi sunt in Jerusalem, requirentes eum.<a href='#FN76'>†</a> <span class="Versetto" id="LK2_46">46&#160;</span>Et factum est, post triduum invenerunt illum in templo sedentem in medio doctorum, audientem illos, et interrogantem eos.<a href='#FN77'>‡</a> <span class="Versetto" id="LK2_47">47&#160;</span>Stupebant autem omnes qui eum audiebant, super prudentia et responsis ejus. <span class="Versetto" id="LK2_48">48&#160;</span>Et videntes admirati sunt. Et dixit mater ejus ad illum: Fili, quid fecisti nobis sic? ecce pater tuus et ego dolentes quærebamus te. <span class="Versetto" id="LK2_49">49&#160;</span>Et ait ad illos: Quid est quod me quærebatis? nesciebatis quia in his quæ Patris mei sunt, oportet me esse?<a href='#FN78'>§</a> <span class="Versetto" id="LK2_50">50&#160;</span>Et ipsi non intellexerunt verbum quod locutus est ad eos. <span class="Versetto" id="LK2_51">51&#160;</span>Et descendit cum eis, et venit Nazareth: et erat subditus illis. Et mater ejus conservabat omnia verba hæc in corde suo.<a href='#FN79'>**</a> <span class="Versetto" id="LK2_52">52&#160;</span>Et Jesus proficiebat sapientia, et ætate, et gratia apud Deum et homines.<a href='#FN80'>††</a></p>

  <p class='pT4' id='LK3_0'>3</p>

  <p class='Normale'><span class="Versetto" id="LK3_1">1&#160;</span>Anno autem quintodecimo imperii Tiberii Cæsaris, procurante Pontio Pilato Judæam, tetrarcha autem Galiææ Herode, Philippo autem fratre ejus tetrarcha Iturææ, et Trachonitidis regionis, et Lysania Abilinæ tetrarcha, <span class="Versetto" id="LK3_2">2&#160;</span>sub principibus sacerdotum Anna et Caipha: factum est verbum Domini super Joannem, Zachariæ filium, in deserto.<a href='#FN81'>*</a> <span class="Versetto" id="LK3_3">3&#160;</span>Et venit in omnem regionem Jordanis, prædicans baptismum pœnitentiæ in remissionem peccatorum,<a href='#FN82'>†</a> <span class="Versetto" id="LK3_4">4&#160;</span>sicut scriptum est in libro sermonum Isaiæ prophetæ: [Vox clamantis in deserto: Parate viam Domini; rectas facite semitas ejus:<a href='#FN83'>‡</a> <span class="Versetto" id="LK3_5">5&#160;</span>omnis vallis implebitur, et omnis mons, et collis humiliabitur: et erunt prava in directa, et aspera in vias planas:<a href='#FN84'>§</a> <span class="Versetto" id="LK3_6">6&#160;</span>et videbit omnis caro salutare Dei.]<a href='#FN85'>**</a> <span class="Versetto" id="LK3_7">7&#160;</span>Dicebat ergo ad turbas quæ exibant ut baptizarentur ab ipso: Genimina viperarum, quis ostendit vobis fugere a ventura ira?<a href='#FN86'>††</a> <span class="Versetto" id="LK3_8">8&#160;</span>Facite ergo fructus dignos pœnitentiæ, et ne cœperitis dicere: Patrem habemus Abraham. Dico enim vobis quia potens est Deus de lapidibus istis suscitare filios Abrahæ.<a href='#FN87'>‡‡</a> <span class="Versetto" id="LK3_9">9&#160;</span>Jam enim securis ad radicem arborum posita est. Omnis ergo arbor non faciens fructum bonum, excidetur, et in ignem mittetur. <span class="Versetto" id="LK3_10">10&#160;</span>Et interrogabant eum turbæ, dicentes: Quid ergo faciemus? <span class="Versetto" id="LK3_11">11&#160;</span>Respondens autem dicebat illis: Qui habet duas tunicas, det non habenti: et qui habet escas, similiter faciat.<a href='#FN88'>§§</a> <span class="Versetto" id="LK3_12">12&#160;</span>Venerunt autem et publicani ut baptizarentur, et dixerunt ad illum: Magister, quid faciemus?<a href='#FN89'>***</a> <span class="Versetto" id="LK3_13">13&#160;</span>At ille dixit ad eos: Nihil amplius, quam quod constitutum est vobis, faciatis. <span class="Versetto" id="LK3_14">14&#160;</span>Interrogabant autem eum et milites, dicentes: Quid faciemus et nos? Et ait illis: Neminem concutiatis, neque calumniam faciatis: et contenti estote stipendiis vestris. <span class="Versetto" id="LK3_15">15&#160;</span>Existimante autem populo, et cogitantibus omnibus in cordibus suis de Joanne, ne forte ipse esset Christus,<a href='#FN90'>†††</a> <span class="Versetto" id="LK3_16">16&#160;</span>respondit Joannes, dicens omnibus: Ego quidem aqua baptizo vos: veniet autem fortior me, cujus non sum dignus solvere corrigiam calceamentorum ejus: ipse vos baptizabit in Spiritu Sancto et igni:<a href='#FN91'>‡‡‡</a> <span class="Versetto" id="LK3_17">17&#160;</span>cujus ventilabrum in manu ejus, et purgabit aream suam, et congregabit triticum in horreum suum, paleas autem comburet igni inextinguibili. <span class="Versetto" id="LK3_18">18&#160;</span>Multa quidem et alia exhortans evangelizabat populo. <span class="Versetto" id="LK3_19">19&#160;</span>Herodes autem tetrarcha cum corriperetur ab illo de Herodiade uxore fratris sui, et de omnibus malis quæ fecit Herodes,<a href='#FN92'>§§§</a> <span class="Versetto" id="LK3_20">20&#160;</span>adjecit et hoc super omnia, et inclusit Joannem in carcere. <span class="Versetto" id="LK3_21">21&#160;</span>Factum est autem cum baptizaretur omnis populus, et Jesu baptizato, et orante, apertum est cælum:<a href='#FN93'>*</a> <span class="Versetto" id="LK3_22">22&#160;</span>et descendit Spiritus Sanctus corporali specie sicut columba in ipsum: et vox de cælo facta est: Tu es filius meus dilectus, in te complacui mihi.<a href='#FN94'>†</a> <span class="Versetto" id="LK3_23">23&#160;</span>Et ipse Jesus erat incipiens quasi annorum triginta, ut putabatur, filius Joseph, qui fuit Heli, qui fuit Mathat,<a href='#FN95'>‡</a> <span class="Versetto" id="LK3_24">24&#160;</span>qui fuit Levi, qui fuit Melchi, qui fuit Janne, qui fuit Joseph, <span class="Versetto" id="LK3_25">25&#160;</span>qui fuit Mathathiæ, qui fuit Amos, qui fuit Nahum, qui fuit Hesli, qui fuit Nagge, <span class="Versetto" id="LK3_26">26&#160;</span>qui fuit Mahath, qui fuit Mathathiæ, qui fuit Semei, qui fuit Joseph, qui fuit Juda,<a href='#FN96'>§</a> <span class="Versetto" id="LK3_27">27&#160;</span>qui fuit Joanna, qui fuit Resa, qui fuit Zorobabel, qui fuit Salatheil, qui fuit Neri, <span class="Versetto" id="LK3_28">28&#160;</span>qui fuit Melchi, qui fuit Addi, qui fuit Cosan, qui fuit Elmadan, qui fuit Her, <span class="Versetto" id="LK3_29">29&#160;</span>qui fuit Jesu, qui fuit Eliezer, qui fuit Jorim, qui fuit Mathat, qui fuit Levi,<a href='#FN97'>**</a> <span class="Versetto" id="LK3_30">30&#160;</span>qui fuit Simeon, qui fuit Juda, qui fuit Joseph, qui fuit Jona, qui fuit Eliakim, <span class="Versetto" id="LK3_31">31&#160;</span>qui fuit Melea, qui fuit Menna, qui fuit Mathatha, qui fuit Natham, qui fuit David,<a href='#FN98'>††</a> <span class="Versetto" id="LK3_32">32&#160;</span>qui fuit Jesse, qui fuit Obed, qui fuit Booz, qui fuit Salmon, qui fuit Naasson, <span class="Versetto" id="LK3_33">33&#160;</span>qui fuit Aminadab, qui fuit Aram, qui fuit Esron, qui fuit Phares, qui fuit Judæ, <span class="Versetto" id="LK3_34">34&#160;</span>qui fuit Jacob, qui fuit Isaac, qui fuit Abrahæ, qui fuit Thare, qui fuit Nachor, <span class="Versetto" id="LK3_35">35&#160;</span>qui fuit Sarug, qui fuit Ragau, qui fuit Phaleg, qui fuit Heber, qui fuit Sale, <span class="Versetto" id="LK3_36">36&#160;</span>qui fuit Cainan, qui fuit Arphaxad, qui fuit Sem, qui fuit Noë, qui fuit Lamech, <span class="Versetto" id="LK3_37">37&#160;</span>qui fuit Methusale, qui fuit Henoch, qui fuit Jared, qui fuit Malaleel, qui fuit Cainan,<a href='#FN99'>‡‡</a> <span class="Versetto" id="LK3_38">38&#160;</span>qui fuit Henos, qui fuit Seth, qui fuit Adam, qui fuit Dei.<a href='#FN100'>§§</a></p>

  <p class='pT4' id='LK4_0'>4</p>

  <p class='Normale'><span class="Versetto" id="LK4_1">1&#160;</span>Jesus autem plenus Spiritu Sancto regressus est a Jordane: et agebatur a Spiritu in desertum<a href='#FN101'>*</a> <span class="Versetto" id="LK4_2">2&#160;</span>diebus quadraginta, et tentabatur a diabolo. Et nihil manducavit in diebus illis: et consummatis illis esuriit.<a href='#FN102'>†</a> <span class="Versetto" id="LK4_3">3&#160;</span>Dixit autem illi diabolus: Si Filius Dei es, dic lapidi huic ut panis fiat.<a href='#FN103'>‡</a> <span class="Versetto" id="LK4_4">4&#160;</span>Et respondit ad illum Jesus: Scriptum est: Quia non in solo pane vivit homo, sed in omni verbo Dei.<a href='#FN104'>§</a> <span class="Versetto" id="LK4_5">5&#160;</span>Et duxit illum diabolus in montem excelsum, et ostendit illi omnia regna orbis terræ in momento temporis,<a href='#FN105'>**</a> <span class="Versetto" id="LK4_6">6&#160;</span>et ait illi: Tibi dabo potestatem hanc universam, et gloriam illorum: quia mihi tradita sunt, et cui volo do illa.<a href='#FN106'>††</a> <span class="Versetto" id="LK4_7">7&#160;</span>Tu ergo si adoraveris coram me, erunt tua omnia.<a href='#FN107'>‡‡</a> <span class="Versetto" id="LK4_8">8&#160;</span>Et respondens Jesus, dixit illi: Scriptum est: Dominum Deum tuum adorabis, et illi soli servies.<a href='#FN108'>§§</a> <span class="Versetto" id="LK4_9">9&#160;</span>Et duxit illum in Jerusalem, et statuit eum super pinnam templi, et dixit illi: Si Filius Dei es, mitte te hinc deorsum.<a href='#FN109'>***</a> <span class="Versetto" id="LK4_10">10&#160;</span>Scriptum est enim quod angelis suis mandavit de te, ut conservent te:<a href='#FN110'>†††</a> <span class="Versetto" id="LK4_11">11&#160;</span>et quia in manibus tollent te, ne forte offendas ad lapidem pedem tuum. <span class="Versetto" id="LK4_12">12&#160;</span>Et respondens Jesus, ait illi: Dictum est: Non tentabis Dominum Deum tuum. <span class="Versetto" id="LK4_13">13&#160;</span>Et consummata omni tentatione, diabolus recessit ab illo, usque ad tempus.<a href='#FN111'>‡‡‡</a> <span class="Versetto" id="LK4_14">14&#160;</span>Et regressus est Jesus in virtute Spiritus in Galilæam, et fama exiit per universam regionem de illo.<a href='#FN112'>§§§</a> <span class="Versetto" id="LK4_15">15&#160;</span>Et ipse docebat in synagogis eorum, et magnificabatur ab omnibus.<a href='#FN113'>*</a> <span class="Versetto" id="LK4_16">16&#160;</span>Et venit Nazareth, ubi erat nutritus, et intravit secundum consuetudinem suam die sabbati in synagogam, et surrexit legere.<a href='#FN114'>†</a> <span class="Versetto" id="LK4_17">17&#160;</span>Et traditus est illi liber Isaiæ prophetæ. Et ut revolvit librum, invenit locum ubi scriptum erat: <span class="Versetto" id="LK4_18">18&#160;</span>Spiritus Domini super me: propter quod unxit me, evangelizare pauperibus misit me, sanare contritos corde,<a href='#FN115'>‡</a> <span class="Versetto" id="LK4_19">19&#160;</span>prædicare captivis remissionem, et cæcis visum, dimittere confractos in remissionem, prædicare annum Domini acceptum et diem retributionis. <span class="Versetto" id="LK4_20">20&#160;</span>Et cum plicuisset librum, reddit ministro, et sedit. Et omnium in synagoga oculi erant intendentes in eum.<a href='#FN116'>§</a> <span class="Versetto" id="LK4_21">21&#160;</span>Cœpit autem dicere ad illos: Quia hodie impleta est hæc scriptura in auribus vestris. <span class="Versetto" id="LK4_22">22&#160;</span>Et omnes testimonium illi dabant: et mirabantur in verbis gratiæ, quæ procedebant de ore ipsius, et dicebant: Nonne hic est filius Joseph? <span class="Versetto" id="LK4_23">23&#160;</span>Et ait illis: Utique dicetis mihi hanc similitudinem: Medice cura teipsum: quanta audivimus facta in Capharnaum, fac et hic in patria tua.<a href='#FN117'>**</a> <span class="Versetto" id="LK4_24">24&#160;</span>Ait autem: Amen dico vobis, quia nemo propheta acceptus est in patria sua.<a href='#FN118'>††</a> <span class="Versetto" id="LK4_25">25&#160;</span>In veritate dico vobis, multæ viduæ erant in diebus Eliæ in Israël, quando clausum est cælum annis tribus et mensibus sex, cum facta esset fames magna in omni terra:<a href='#FN119'>‡‡</a> <span class="Versetto" id="LK4_26">26&#160;</span>et ad nullam illarum missus est Elias, nisi in Sarepta Sidoniæ, ad mulierem viduam.<a href='#FN120'>§§</a> <span class="Versetto" id="LK4_27">27&#160;</span>Et multi leprosi erant in Israël sub Eliseo propheta: et nemo eorum mundatus est nisi Naaman Syrus.<a href='#FN121'>***</a> <span class="Versetto" id="LK4_28">28&#160;</span>Et repleti sunt omnes in synagoga ira, hæc audientes. <span class="Versetto" id="LK4_29">29&#160;</span>Et surrexerunt, et ejecerunt illum extra civitatem: et duxerunt illum usque ad supercilium montis, super quem civitas illorum erat ædificata, ut præcipitarent eum.<a href='#FN122'>†††</a> <span class="Versetto" id="LK4_30">30&#160;</span>Ipse autem transiens per medium illorum, ibat. <span class="Versetto" id="LK4_31">31&#160;</span>Et descendit in Capharnaum civitatem Galilææ, ibique docebat illos sabbatis.<a href='#FN123'>‡‡‡</a> <span class="Versetto" id="LK4_32">32&#160;</span>Et stupebant in doctrina ejus, quia in potestate erat sermo ipsius. <span class="Versetto" id="LK4_33">33&#160;</span>Et in synagoga erat homo habens dæmonium immundum, et exclamavit voce magna,<a href='#FN124'>§§§</a> <span class="Versetto" id="LK4_34">34&#160;</span>dicens: Sine, quid nobis et tibi, Jesu Nazarene? venisti perdere nos? scio te quis sis, Sanctus Dei.<a href='#FN125'>*</a> <span class="Versetto" id="LK4_35">35&#160;</span>Et increpavit illum Jesus, dicens: Obmutesce, et exi ab eo. Et cum projecisset illum dæmonium in medium, exiit ab illo, nihilque illum nocuit.<a href='#FN126'>†</a> <span class="Versetto" id="LK4_36">36&#160;</span>Et factus est pavor in omnibus, et colloquebantur ad invicem, dicentes: Quod est hoc verbum, quia in potestate et virtute imperat immundis spiritibus, et exeunt?<a href='#FN127'>‡</a> <span class="Versetto" id="LK4_37">37&#160;</span>Et divulgabatur fama de illo in omnem locum regionis. <span class="Versetto" id="LK4_38">38&#160;</span>Surgens autem Jesus de synagoga, introivit in domum Simonis. Socrus autem Simonis tenebatur magnis febribus: et rogaverunt illum pro ea.<a href='#FN128'>§</a> <span class="Versetto" id="LK4_39">39&#160;</span>Et stans super illam imperavit febri: et dimisit illam. Et continuo surgens, ministrabat illis. <span class="Versetto" id="LK4_40">40&#160;</span>Cum autem sol occidisset, omnes qui habebant infirmos variis languoribus, ducebant illos ad eum. At ille singulis manus imponens, curabat eos.<a href='#FN129'>**</a> <span class="Versetto" id="LK4_41">41&#160;</span>Exibant autem dæmonia a multis clamantia, et dicentia: Quia tu es Filius Dei: et increpans non sinebat ea loqui: quia sciebant ipsum esse Christum.<a href='#FN130'>††</a> <span class="Versetto" id="LK4_42">42&#160;</span>Facta autem die egressus ibat in desertum locum, et turbæ requirebant eum, et venerunt usque ad ipsum: et detinebant illum ne discederet ab eis.<a href='#FN131'>‡‡</a> <span class="Versetto" id="LK4_43">43&#160;</span>Quibus ille ait: Quia et aliis civitatibus oportet me evangelizare regnum Dei: quia ideo missus sum. <span class="Versetto" id="LK4_44">44&#160;</span>Et erat prædicans in synagogis Galilææ.</p>

  <p class='pT4' id='LK5_0'>5</p>

  <p class='Normale'><span class="Versetto" id="LK5_1">1&#160;</span>Factum est autem, cum turbæ irruerunt in eum ut audirent verbum Dei, et ipse stabat secus stagnum Genesareth.<a href='#FN132'>*</a> <span class="Versetto" id="LK5_2">2&#160;</span>Et vidit duas naves stantes secus stagnum: piscatores autem descenderant, et lavabant retia.<a href='#FN133'>†</a> <span class="Versetto" id="LK5_3">3&#160;</span>Ascendens autem in unam navim, quæ erat Simonis, rogavit eum a terra reducere pusillum. Et sedens docebat de navicula turbas.<a href='#FN134'>‡</a> <span class="Versetto" id="LK5_4">4&#160;</span>Ut cessavit autem loqui, dixit ad Simonem: Duc in altum, et laxate retia vestra in capturam.<a href='#FN135'>§</a> <span class="Versetto" id="LK5_5">5&#160;</span>Et respondens Simon, dixit illi: Præceptor, per totam noctem laborantes nihil cepimus: in verbo autem tuo laxabo rete.<a href='#FN136'>**</a> <span class="Versetto" id="LK5_6">6&#160;</span>Et cum hoc fecissent, concluserunt piscium multitudinem copiosam: rumpebatur autem rete eorum. <span class="Versetto" id="LK5_7">7&#160;</span>Et annuerunt sociis, qui erant in alia navi, ut venirent, et adjuvarent eos. Et venerunt, et impleverunt ambas naviculas, ita ut pene mergerentur.<a href='#FN137'>††</a> <span class="Versetto" id="LK5_8">8&#160;</span>Quod cum videret Simon Petrus, procidit ad genua Jesu, dicens: Exi a me, quia homo peccator sum, Domine. <span class="Versetto" id="LK5_9">9&#160;</span>Stupor enim circumdederat eum, et omnes qui cum illo erant, in captura piscium, quam ceperant: <span class="Versetto" id="LK5_10">10&#160;</span>similiter autem Jacobum et Joannem, filios Zebedæi, qui erant socii Simonis. Et ait ad Simonem Jesus: Noli timere: ex hoc jam homines eris capiens.<a href='#FN138'>‡‡</a> <span class="Versetto" id="LK5_11">11&#160;</span>Et subductis ad terram navibus, relictis omnibus, secuti sunt eum. <span class="Versetto" id="LK5_12">12&#160;</span>Et factum est, cum esset in una civitatum, et ecce vir plenus lepra, et videns Jesum, et procidens in faciem, rogavit eum, dicens: Domine, si vis, potes me mundare.<a href='#FN139'>§§</a> <span class="Versetto" id="LK5_13">13&#160;</span>Et extendens manum, tetigit eum dicens: Volo: mundare. Et confestim lepra discessit ab illo.<a href='#FN140'>***</a> <span class="Versetto" id="LK5_14">14&#160;</span>Et ipse præcepit illi ut nemini diceret: sed, Vade, ostende te sacerdoti, et offer pro emundatione tua, sicut præcepit Moyses, in testimonium illis.<a href='#FN141'>†††</a> <span class="Versetto" id="LK5_15">15&#160;</span>Perambulabat autem magis sermo de illo: et conveniebant turbæ multæ ut audirent, et curarentur ab infirmitatibus suis.<a href='#FN142'>‡‡‡</a> <span class="Versetto" id="LK5_16">16&#160;</span>Ipse autem secedebat in desertum, et orabat.<a href='#FN143'>§§§</a> <span class="Versetto" id="LK5_17">17&#160;</span>Et factum est in una dierum, et ipse sedebat docens. Et erant pharisæi sedentes, et legis doctores, qui venerant ex omni castello Galilææ, et Judææ, et Jerusalem: et virtus Domini erat ad sanandum eos.<a href='#FN144'>*</a> <span class="Versetto" id="LK5_18">18&#160;</span>Et ecce viri portantes in lecto hominem, qui erat paralyticus: et quærebant eum inferre, et ponere ante eum.<a href='#FN145'>†</a> <span class="Versetto" id="LK5_19">19&#160;</span>Et non invenientes qua parte illum inferrent præ turba, ascenderunt supra tectum, et per tegulas summiserunt eum cum lecto in medium ante Jesum.<a href='#FN146'>‡</a> <span class="Versetto" id="LK5_20">20&#160;</span>Quorum fidem ut vidit, dixit: Homo, remittuntur tibi peccata tua.<a href='#FN147'>§</a> <span class="Versetto" id="LK5_21">21&#160;</span>Et cœperunt cogitare scribæ et pharisæi, dicentes: Quis est hic, qui loquitur blasphemias? quis potest dimittere peccata, nisi solus Deus?<a href='#FN148'>**</a> <span class="Versetto" id="LK5_22">22&#160;</span>Ut cognovit autem Jesus cogitationes eorum, respondens, dixit ad illos: Quid cogitatis in cordibus vestris?<a href='#FN149'>††</a> <span class="Versetto" id="LK5_23">23&#160;</span>Quid est facilius dicere: Dimittuntur tibi peccata: an dicere: Surge, et ambula? <span class="Versetto" id="LK5_24">24&#160;</span>Ut autem sciatis quia Filius hominis habet potestatem in terra dimittendi peccata, (ait paralytico) tibi dico, surge, tolle lectum tuum, et vade in domum tuam.<a href='#FN150'>‡‡</a> <span class="Versetto" id="LK5_25">25&#160;</span>Et confestim consurgens coram illis, tulit lectum in quo jacebat: et abiit in domum suam, magnificans Deum. <span class="Versetto" id="LK5_26">26&#160;</span>Et stupor apprehendit omnes, et magnificabant Deum. Et repleti sunt timore, dicentes: Quia vidimus mirabilia hodie.<a href='#FN151'>§§</a> <span class="Versetto" id="LK5_27">27&#160;</span>Et post hæc exiit, et vidit publicanum nomine Levi, sedentem ad telonium, et ait illi: Sequere me.<a href='#FN152'>***</a> <span class="Versetto" id="LK5_28">28&#160;</span>Et relictis omnibus, surgens secutus est eum. <span class="Versetto" id="LK5_29">29&#160;</span>Et fecit ei convivium magnum Levi in domo sua: et erat turba multa publicanorum, et aliorum qui cum illis erant discumbentes. <span class="Versetto" id="LK5_30">30&#160;</span>Et murmurabant pharisæi et scribæ eorum, dicentes ad discipulos ejus: Quare cum publicanis et peccatoribus manducatis et bibitis?<a href='#FN153'>†††</a> <span class="Versetto" id="LK5_31">31&#160;</span>Et respondens Jesus, dixit ad illos: Non egent qui sani sunt medico, sed qui male habent.<a href='#FN154'>‡‡‡</a> <span class="Versetto" id="LK5_32">32&#160;</span>Non veni vocare justos, sed peccatores ad pœnitentiam.<a href='#FN155'>§§§</a> <span class="Versetto" id="LK5_33">33&#160;</span>At illi dixerunt ad eum: Quare discipuli Joannis jejunant frequenter, et obsecrationes faciunt, similiter et pharisæorum: tui autem edunt et bibunt?<a href='#FN156'>*</a> <span class="Versetto" id="LK5_34">34&#160;</span>Quibus ipse ait: Numquid potestis filios sponsi, dum cum illis est sponsus, facere jejunare?<a href='#FN157'>†</a> <span class="Versetto" id="LK5_35">35&#160;</span>Venient autem dies, cum ablatus fuerit ab illis sponsus: tunc jejunabunt in illis diebus.<a href='#FN158'>‡</a> <span class="Versetto" id="LK5_36">36&#160;</span>Dicebat autem et similitudinem ad illos: Quia nemo commissuram a novo vestimento immittit in vestimentum vetus: alioquin et novum rumpit, et veteri non convenit commissura a novo.<a href='#FN159'>§</a> <span class="Versetto" id="LK5_37">37&#160;</span>Et nemo mittit vinum novum in utres veteres: alioquin rumpet vinum novum utres, et ipsum effundetur, et utres peribunt:<a href='#FN160'>**</a> <span class="Versetto" id="LK5_38">38&#160;</span>sed vinum novum in utres novos mittendum est, et utraque conservantur.<a href='#FN161'>††</a> <span class="Versetto" id="LK5_39">39&#160;</span>Et nemo bibens vetus, statim vult novum: dicit enim: Vetus melius est.</p>

  <p class='pT4' id='LK6_0'>6</p>

  <p class='Normale'><span class="Versetto" id="LK6_1">1&#160;</span>Factum est autem in sabbato secundo, primo, cum transiret per sata, vellebant discipuli ejus spicas, et manducabant confricantes manibus.<a href='#FN162'>*</a> <span class="Versetto" id="LK6_2">2&#160;</span>Quidam autem pharisæorum, dicebant illis: Quid facitis quod non licet in sabbatis?<a href='#FN163'>†</a> <span class="Versetto" id="LK6_3">3&#160;</span>Et respondens Jesus ad eos, dixit: Nec hoc legistis quod fecit David, cum esurisset ipse, et qui cum illo erant?<a href='#FN164'>‡</a> <span class="Versetto" id="LK6_4">4&#160;</span>quomodo intravit in domum Dei, et panes propositionis sumpsit, et manducavit, et dedit his qui cum ipso erant: quos non licet manducare nisi tantum sacerdotibus?<a href='#FN165'>§</a> <span class="Versetto" id="LK6_5">5&#160;</span>Et dicebat illis: Quia dominus est Filius hominis etiam sabbati. <span class="Versetto" id="LK6_6">6&#160;</span>Factum est autem in alio sabbato, ut intraret in synagogam, et doceret. Et erat ibi homo, et manus ejus dextra erat arida.<a href='#FN166'>**</a> <span class="Versetto" id="LK6_7">7&#160;</span>Observabant autem scribæ et pharisæi si in sabbato curaret, ut invenirent unde accusarent eum.<a href='#FN167'>††</a> <span class="Versetto" id="LK6_8">8&#160;</span>Ipse vero sciebat cogitationes eorum: et ait homini qui habebat manum aridam: Surge, et sta in medium. Et surgens stetit. <span class="Versetto" id="LK6_9">9&#160;</span>Ait autem ad illos Jesus: Interrogo vos si licet sabbatis benefacere, an male: animam salvam facere, an perdere?<a href='#FN168'>‡‡</a> <span class="Versetto" id="LK6_10">10&#160;</span>Et circumspectis omnibus dixit homini: Extende manum tuam. Et extendit: et restituta est manus ejus.<a href='#FN169'>§§</a> <span class="Versetto" id="LK6_11">11&#160;</span>Ipsi autem repleti sunt insipientia, et colloquebantur ad invicem, quidnam facerent Jesu.<a href='#FN170'>***</a> <span class="Versetto" id="LK6_12">12&#160;</span>Factum est autem in illis diebus, exiit in montem orare, et erat pernoctans in oratione Dei.<a href='#FN171'>†††</a> <span class="Versetto" id="LK6_13">13&#160;</span>Et cum dies factus esset, vocavit discipulos suos: et elegit duodecim ex ipsis (quos et apostolos nominavit):<a href='#FN172'>‡‡‡</a> <span class="Versetto" id="LK6_14">14&#160;</span>Simonem, quem cognominavit Petrum, et Andream fratrem ejus, Jacobum, et Joannem, Philippum, et Bartholomæum,<a href='#FN173'>§§§</a> <span class="Versetto" id="LK6_15">15&#160;</span>Matthæum, et Thomam, Jacobum Alphæi, et Simonem, qui vocatur Zelotes,<a href='#FN174'>*</a> <span class="Versetto" id="LK6_16">16&#160;</span>et Judam Jacobi, et Judam Iscariotem, qui fuit proditor. <span class="Versetto" id="LK6_17">17&#160;</span>Et descendens cum illis, stetit in loco campestri, et turba discipulorum ejus, et multitudo copiosa plebis ab omni Judæa, et Jerusalem, et maritima, et Tyri, et Sidonis,<a href='#FN175'>†</a> <span class="Versetto" id="LK6_18">18&#160;</span>qui venerant ut audirent eum, et sanarentur a languoribus suis. Et qui vexabantur a spiritibus immundis, curabantur.<a href='#FN176'>‡</a> <span class="Versetto" id="LK6_19">19&#160;</span>Et omnis turba quærebat eum tangere: quia virtus de illo exibat, et sanabat omnes.<a href='#FN177'>§</a> <span class="Versetto" id="LK6_20">20&#160;</span>Et ipse elevatis oculis in discipulis suis, dicebat: Beati pauperes, quia vestrum est regnum Dei.<a href='#FN178'>**</a> <span class="Versetto" id="LK6_21">21&#160;</span>Beati qui nunc esuritis, quia saturabimini. Beati qui nunc fletis, quia ridebitis.<a href='#FN179'>††</a> <span class="Versetto" id="LK6_22">22&#160;</span>Beati eritis cum vos oderint homines, et cum separaverint vos, et exprobraverint, et ejicerint nomen vestrum tamquam malum propter Filium hominis. <span class="Versetto" id="LK6_23">23&#160;</span>Gaudete in illa die, et exsultate: ecce enim merces vestra multa est in cælo: secundum hæc enim faciebant prophetis patres eorum.<a href='#FN180'>‡‡</a> <span class="Versetto" id="LK6_24">24&#160;</span>Verumtamen væ vobis divitibus, quia habetis consolationem vestram.<a href='#FN181'>§§</a> <span class="Versetto" id="LK6_25">25&#160;</span>Væ vobis, qui saturati estis: quia esurietis. Væ vobis, qui ridetis nunc: quia lugebitis et flebitis.<a href='#FN182'>***</a> <span class="Versetto" id="LK6_26">26&#160;</span>Væ cum benedixerint vobis homines: secundum hæc enim faciebant pseudoprophetis patres eorum.<a href='#FN183'>†††</a> <span class="Versetto" id="LK6_27">27&#160;</span>Sed vobis dico, qui auditis: diligite inimicos vestros, benefacite his qui oderunt vos.<a href='#FN184'>‡‡‡</a> <span class="Versetto" id="LK6_28">28&#160;</span>Benedicite maledicentibus vobis, et orate pro calumniantibus vos.<a href='#FN185'>§§§</a> <span class="Versetto" id="LK6_29">29&#160;</span>Et qui te percutit in maxillam, præbe et alteram. Et ab eo qui aufert tibi vestimentum, etiam tunicam noli prohibere.<a href='#FN186'>*</a> <span class="Versetto" id="LK6_30">30&#160;</span>Omni autem petenti te, tribue: et qui aufert quæ tua sunt, ne repetas.<a href='#FN187'>†</a> <span class="Versetto" id="LK6_31">31&#160;</span>Et prout vultis ut faciant vobis homines, et vos facite illis similiter.<a href='#FN188'>‡</a> <span class="Versetto" id="LK6_32">32&#160;</span>Et si diligitis eos qui vos diligunt, quæ vobis est gratia? nam et peccatores diligentes se diligunt.<a href='#FN189'>§</a> <span class="Versetto" id="LK6_33">33&#160;</span>Et si benefeceritis his qui vobis benefaciunt, quæ vobis est gratia? siquidem et peccatores hoc faciunt. <span class="Versetto" id="LK6_34">34&#160;</span>Et si mutuum dederitis his a quibus speratis recipere, quæ gratia est vobis? nam et peccatores peccatoribus fœnerantur, ut recipiant æqualia. <span class="Versetto" id="LK6_35">35&#160;</span>Verumtamen diligite inimicos vestros: benefacite, et mutuum date, nihil inde sperantes: et erit merces vestra multa, et eritis filii Altissimi, quia ipse benignus est super ingratos et malos.<a href='#FN190'>**</a> <span class="Versetto" id="LK6_36">36&#160;</span>Estote ergo misericordes sicut et Pater vester misericors est.<a href='#FN191'>††</a> <span class="Versetto" id="LK6_37">37&#160;</span>Nolite judicare, et non judicabimini: nolite condemnare, et non condemnabimini. Dimitte, et dimittemini.<a href='#FN192'>‡‡</a> <span class="Versetto" id="LK6_38">38&#160;</span>Date, et dabitur vobis: mensuram bonam, et confertam, et coagitatam, et supereffluentem dabunt in sinum vestrum. Eadem quippe mensura, qua mensi fueritis, remetietur vobis.<a href='#FN193'>§§</a> <span class="Versetto" id="LK6_39">39&#160;</span>Dicebat autem illis et similitudinem: Numquid potest cæcus cæcum ducere? nonne ambo in foveam cadunt?<a href='#FN194'>***</a> <span class="Versetto" id="LK6_40">40&#160;</span>Non est discipulus super magistrum: perfectus autem omnis erit, si sit sicut magister ejus.<a href='#FN195'>†††</a> <span class="Versetto" id="LK6_41">41&#160;</span>Quid autem vides festucam in oculo fratris tui, trabem autem, quæ in oculo tuo est, non consideras?<a href='#FN196'>‡‡‡</a> <span class="Versetto" id="LK6_42">42&#160;</span>aut quomodo potes dicere fratri tuo: Frater, sine ejiciam festucam de oculo tuo: ipse in oculo tuo trabem non videns? Hypocrita, ejice primum trabem de oculo tuo: et tunc perspicies ut educas festucam de oculo fratris tui.<a href='#FN197'>§§§</a> <span class="Versetto" id="LK6_43">43&#160;</span>Non est enim arbor bona, quæ facit fructus malos: neque arbor mala, faciens fructum bonum.<a href='#FN198'>*</a> <span class="Versetto" id="LK6_44">44&#160;</span>Unaquæque enim arbor de fructu suo cognoscitur. Neque enim de spinis colligunt ficus: neque de rubo vindemiant uvam.<a href='#FN199'>†</a> <span class="Versetto" id="LK6_45">45&#160;</span>Bonus homo de bono thesauro cordis sui profert bonum: et malus homo de malo thesauro profert malum. Ex abundantia enim cordis os loquitur.<a href='#FN200'>‡</a> <span class="Versetto" id="LK6_46">46&#160;</span>Quid autem vocatis me Domine, Domine: et non facitis quæ dico?<a href='#FN201'>§</a> <span class="Versetto" id="LK6_47">47&#160;</span>Omnis qui venit ad me, et audit sermones meos, et facit eos, ostendam vobis cui similis sit:<a href='#FN202'>**</a> <span class="Versetto" id="LK6_48">48&#160;</span>similis est homini ædificanti domum, qui fodit in altum, et posuit fundamentum super petram: inundatione autem facta, illisum est flumen domui illi, et non potuit eam movere: fundata enim erat super petram.<a href='#FN203'>††</a> <span class="Versetto" id="LK6_49">49&#160;</span>Qui autem audit, et non facit, similis est homini ædificanti domum suam super terram sine fundamento: in quam illisus est fluvius, et continuo cecidit: et facta est ruina domus illius magna.<a href='#FN204'>‡‡</a></p>

  <p class='pT4' id='LK7_0'>7</p>

  <p class='Normale'><span class="Versetto" id="LK7_1">1&#160;</span>Cum autem implesset omnia verba sua in aures plebis, intravit Capharnaum.<a href='#FN205'>*</a> <span class="Versetto" id="LK7_2">2&#160;</span>Centurionis autem cujusdam servus male habens, erat moriturus: qui illi erat pretiosus. <span class="Versetto" id="LK7_3">3&#160;</span>Et cum audisset de Jesu, misit ad eum seniores Judæorum, rogans eum ut veniret et salvaret servum ejus.<a href='#FN206'>†</a> <span class="Versetto" id="LK7_4">4&#160;</span>At illi cum venissent ad Jesum, rogabant eum sollicite, dicentes ei: Quia dignus est ut hoc illi præstes: <span class="Versetto" id="LK7_5">5&#160;</span>diligit enim gentem nostram, et synagogam ipse ædificavit nobis.<a href='#FN207'>‡</a> <span class="Versetto" id="LK7_6">6&#160;</span>Jesus autem ibat cum illis. Et cum jam non longe esset a domo, misit ad eum centurio amicos, dicens: Domine, noli vexari: non enim sum dignus ut sub tectum meum intres:<a href='#FN208'>§</a> <span class="Versetto" id="LK7_7">7&#160;</span>propter quod et meipsum non sum dignum arbitratus ut venirem ad te: sed dic verbo, et sanabitur puer meus. <span class="Versetto" id="LK7_8">8&#160;</span>Nam et ego homo sum sub potestate constitutus, habens sub me milites: et dico huic, Vade, et vadit: et alii, Veni, et venit: et servo meo, Fac hoc, et facit.<a href='#FN209'>**</a> <span class="Versetto" id="LK7_9">9&#160;</span>Quo audito Jesus miratus est: et conversus sequentibus se turbis, dixit: Amen dico vobis, nec in Israël tantam fidem inveni.<a href='#FN210'>††</a> <span class="Versetto" id="LK7_10">10&#160;</span>Et reversi, qui missi fuerant, domum, invenerunt servum, qui languerat, sanum.<a href='#FN211'>‡‡</a> <span class="Versetto" id="LK7_11">11&#160;</span>Et factum est: deinceps ibat in civitatem quæ vocatur Naim: et ibant cum eo discipuli ejus et turba copiosa.<a href='#FN212'>§§</a> <span class="Versetto" id="LK7_12">12&#160;</span>Cum autem appropinquaret portæ civitatis, ecce defunctus efferebatur filius unicus matris suæ: et hæc vidua erat: et turba civitatis multa cum illa.<a href='#FN213'>***</a> <span class="Versetto" id="LK7_13">13&#160;</span>Quam cum vidisset Dominus, misericordia motus super eam, dixit illi: Noli flere.<a href='#FN214'>†††</a> <span class="Versetto" id="LK7_14">14&#160;</span>Et accessit, et tetigit loculum. (Hi autem qui portabant, steterunt.) Et ait: Adolescens, tibi dico, surge. <span class="Versetto" id="LK7_15">15&#160;</span>Et resedit qui erat mortuus, et cœpit loqui. Et dedit illum matri suæ.<a href='#FN215'>‡‡‡</a> <span class="Versetto" id="LK7_16">16&#160;</span>Accepit autem omnes timor: et magnificabant Deum, dicentes: Quia propheta magnus surrexit in nobis: et quia Deus visitavit plebem suam.<a href='#FN216'>§§§</a> <span class="Versetto" id="LK7_17">17&#160;</span>Et exiit hic sermo in universam Judæam de eo, et in omnem circa regionem. <span class="Versetto" id="LK7_18">18&#160;</span>Et nuntiaverunt Joanni discipuli ejus de omnibus his.<a href='#FN217'>*</a> <span class="Versetto" id="LK7_19">19&#160;</span>Et convocavit duos de discipulis suis Joannes, et misit ad Jesum, dicens: Tu es qui venturus es, an alium exspectamus? <span class="Versetto" id="LK7_20">20&#160;</span>Cum autem venissent ad eum viri, dixerunt: Joannes Baptista misit nos ad te dicens: Tu es qui venturus es, an alium exspectamus? <span class="Versetto" id="LK7_21">21&#160;</span>(In ipsa autem hora multos curavit a languoribus, et plagis, et spiritibus malis, et cæcis multis donavit visum.) <span class="Versetto" id="LK7_22">22&#160;</span>Et respondens, dixit illis: Euntes renuntiate Joanni quæ audistis et vidistis: quia cæci vident, claudi ambulant, leprosi mundantur, surdi audiunt, mortui resurgunt, pauperes evangelizantur:<a href='#FN218'>†</a> <span class="Versetto" id="LK7_23">23&#160;</span>et beatus est quicumque non fuerit scandalizatus in me.<a href='#FN219'>‡</a> <span class="Versetto" id="LK7_24">24&#160;</span>Et cum discessissent nuntii Joannis, cœpit de Joanne dicere ad turbas: Quid existis in desertum videre? arundinem vento agitatam?<a href='#FN220'>§</a> <span class="Versetto" id="LK7_25">25&#160;</span>Sed quid existis videre? hominem mollibus vestibus indutum? Ecce qui in veste pretiosa sunt et deliciis, in domibus regum sunt.<a href='#FN221'>**</a> <span class="Versetto" id="LK7_26">26&#160;</span>Sed quid existis videre? prophetam? Utique dico vobis, et plus quam prophetam:<a href='#FN222'>††</a> <span class="Versetto" id="LK7_27">27&#160;</span>hic est, de quo scriptum est: Ecce mitto angelum meum ante faciem tuam, qui præparabit viam tuam ante te. <span class="Versetto" id="LK7_28">28&#160;</span>Dico enim vobis: major inter natos mulierum propheta Joanne Baptista nemo est: qui autem minor est in regno Dei, major est illo.<a href='#FN223'>‡‡</a> <span class="Versetto" id="LK7_29">29&#160;</span>Et omnis populus audiens et publicani, justificaverunt Deum, baptizati baptismo Joannis.<a href='#FN224'>§§</a> <span class="Versetto" id="LK7_30">30&#160;</span>Pharisæi autem et legisperiti consilium Dei spreverunt in semetipsos, non baptizati ab eo. <span class="Versetto" id="LK7_31">31&#160;</span>Ait autem Dominus: Cui ergo similes dicam homines generationis hujus? et cui similes sunt?<a href='#FN225'>***</a> <span class="Versetto" id="LK7_32">32&#160;</span>Similes sunt pueris sedentibus in foro, et loquentibus ad invicem, et dicentibus: Cantavimus vobis tibiis, et non saltastis: lamentavimus, et non plorastis.<a href='#FN226'>†††</a> <span class="Versetto" id="LK7_33">33&#160;</span>Venit enim Joannes Baptista, neque manducans panem, neque bibens vinum, et dicitis: Dæmonium habet. <span class="Versetto" id="LK7_34">34&#160;</span>Venit Filius hominis manducans, et bibens, et dicitis: Ecce homo devorator, et bibens vinum, amicus publicanorum et peccatorum.<a href='#FN227'>‡‡‡</a> <span class="Versetto" id="LK7_35">35&#160;</span>Et justificata est sapientia ab omnibus filiis suis.<a href='#FN228'>§§§</a> <span class="Versetto" id="LK7_36">36&#160;</span>Rogabat autem illum quidam de pharisæis ut manducaret cum illo. Et ingressus domum pharisæi discubuit.<a href='#FN229'>*</a> <span class="Versetto" id="LK7_37">37&#160;</span>Et ecce mulier, quæ erat in civitate peccatrix, ut cognovit quod accubuisset in domo pharisæi, attulit alabastrum unguenti:<a href='#FN230'>†</a> <span class="Versetto" id="LK7_38">38&#160;</span>et stans retro secus pedes ejus, lacrimis cœpit rigare pedes ejus, et capillis capitis sui tergebat, et osculabatur pedes ejus, et unguento ungebat.<a href='#FN231'>‡</a> <span class="Versetto" id="LK7_39">39&#160;</span>Videns autem pharisæus, qui vocaverat eum, ait intra se dicens: Hic si esset propheta, sciret utique quæ et qualis est mulier, quæ tangit eum: quia peccatrix est. <span class="Versetto" id="LK7_40">40&#160;</span>Et respondens Jesus, dixit ad illum: Simon, habeo tibi aliquid dicere. At ille ait: Magister, dic. <span class="Versetto" id="LK7_41">41&#160;</span>Duo debitores erant cuidam fœneratori: unus debebat denarios quingentos, et alius quinquaginta. <span class="Versetto" id="LK7_42">42&#160;</span>Non habentibus illis unde redderent, donavit utrisque. Quis ergo eum plus diligit? <span class="Versetto" id="LK7_43">43&#160;</span>Respondens Simon dixit: Æstimo quia is cui plus donavit. At ille dixit ei: Recte judicasti.<a href='#FN232'>§</a> <span class="Versetto" id="LK7_44">44&#160;</span>Et conversus ad mulierem, dixit Simoni: Vides hanc mulierem? Intravi in domum tuam, aquam pedibus meis non dedisti: hæc autem lacrimis rigavit pedes meos, et capillis suis tersit.<a href='#FN233'>**</a> <span class="Versetto" id="LK7_45">45&#160;</span>Osculum mihi non dedisti: hæc autem ex quo intravit, non cessavit osculari pedes meos. <span class="Versetto" id="LK7_46">46&#160;</span>Oleo caput meum non unxisti: hæc autem unguento unxit pedes meos.<a href='#FN234'>††</a> <span class="Versetto" id="LK7_47">47&#160;</span>Propter quod dico tibi: remittuntur ei peccata multa, quoniam dilexit multum. Cui autem minus dimittitur, minus diligit.<a href='#FN235'>‡‡</a> <span class="Versetto" id="LK7_48">48&#160;</span>Dixit autem ad illam: Remittuntur tibi peccata. <span class="Versetto" id="LK7_49">49&#160;</span>Et cœperunt qui simul accumbebant, dicere intra se: Quis est hic qui etiam peccata dimittit?<a href='#FN236'>§§</a> <span class="Versetto" id="LK7_50">50&#160;</span>Dixit autem ad mulierem: Fides tua te salvam fecit: vade in pace.<a href='#FN237'>***</a></p>

  <p class='pT4' id='LK8_0'>8</p>

  <p class='Normale'><span class="Versetto" id="LK8_1">1&#160;</span>Et factum est deinceps, et ipse iter faciebat per civitates, et castella prædicans, et evangelizans regnum Dei: et duodecim cum illo,<a href='#FN238'>*</a> <span class="Versetto" id="LK8_2">2&#160;</span>et mulieres aliquæ, quæ erant curatæ a spiritibus malignis et infirmatibus: Maria, quæ vocatur Magdalene, de qua septem dæmonia exierant,<a href='#FN239'>†</a> <span class="Versetto" id="LK8_3">3&#160;</span>et Joanna uxor Chusæ procuratoris Herodis, et Susanna, et aliæ multæ, quæ ministrabant ei de facultatibus suis.<a href='#FN240'>‡</a> <span class="Versetto" id="LK8_4">4&#160;</span>Cum autem turba plurima convenirent, et de civitatibus properarent ad eum, dixit per similitudinem:<a href='#FN241'>§</a> <span class="Versetto" id="LK8_5">5&#160;</span>Exiit qui seminat, seminare semen suum. Et dum seminat, aliud cecidit secus viam, et conculcatum est, et volucres cæli comederunt illud.<a href='#FN242'>**</a> <span class="Versetto" id="LK8_6">6&#160;</span>Et aliud cecidit supra petram: et natum aruit, quia non habebat humorem.<a href='#FN243'>††</a> <span class="Versetto" id="LK8_7">7&#160;</span>Et aliud cecidit inter spinas, et simul exortæ spinæ suffocaverunt illud. <span class="Versetto" id="LK8_8">8&#160;</span>Et aliud cecidit in terram bonam: et ortum fecit fructum centuplum. Hæc dicens clamabat: Qui habet aures audiendi, audiat.<a href='#FN244'>‡‡</a> <span class="Versetto" id="LK8_9">9&#160;</span>Interrogabant autem eum discipuli ejus, quæ esset hæc parabola.<a href='#FN245'>§§</a> <span class="Versetto" id="LK8_10">10&#160;</span>Quibus ipse dixit: Vobis datum est nosse mysterium regni Dei, ceteris autem in parabolis: ut videntes non videant, et audientes non intelligant.<a href='#FN246'>***</a> <span class="Versetto" id="LK8_11">11&#160;</span>Est autem hæc parabola: Semen est verbum Dei. <span class="Versetto" id="LK8_12">12&#160;</span>Qui autem secus viam, hi sunt qui audiunt: deinde venit diabolus, et tollit verbum de corde eorum, ne credentes salvi fiant.<a href='#FN247'>†††</a> <span class="Versetto" id="LK8_13">13&#160;</span>Nam qui supra petram, qui cum audierint, cum gaudio suscipiunt verbum: et hi radices non habent: qui ad tempus credunt, et in tempore tentationis recedunt.<a href='#FN248'>‡‡‡</a> <span class="Versetto" id="LK8_14">14&#160;</span>Quod autem in spinas cecidit: hi sunt qui audierunt, et a sollicitudinibus, et divitiis, et voluptatibus vitæ euntes, suffocantur, et non referunt fructum.<a href='#FN249'>§§§</a> <span class="Versetto" id="LK8_15">15&#160;</span>Quod autem in bonam terram: hi sunt qui in corde bono et optimo audientes verbum retinent, et fructum afferunt in patientia.<a href='#FN250'>*</a> <span class="Versetto" id="LK8_16">16&#160;</span>Nemo autem lucernam accendens, operit eam vase, aut subtus lectum ponit: sed supra candelabrum ponit, ut intrantes videant lumen.<a href='#FN251'>†</a> <span class="Versetto" id="LK8_17">17&#160;</span>Non est enim occultum, quod non manifestetur: nec absconditum, quod non cognoscatur, et in palam veniat.<a href='#FN252'>‡</a> <span class="Versetto" id="LK8_18">18&#160;</span>Videte ergo quomodo audiatis? Qui enim habet, dabitur illi: et quicumque non habet, etiam quod putat se habere, auferetur ab illo.<a href='#FN253'>§</a> <span class="Versetto" id="LK8_19">19&#160;</span>Venerunt autem ad illum mater et fratres ejus, et non poterant adire eum præ turba. <span class="Versetto" id="LK8_20">20&#160;</span>Et nuntiatum est illi: Mater tua et fratres tui stant foris, volentes te videre. <span class="Versetto" id="LK8_21">21&#160;</span>Qui respondens, dixit ad eos: Mater mea et fratres mei hi sunt, qui verbum Dei audiunt et faciunt. <span class="Versetto" id="LK8_22">22&#160;</span>Factum est autem in una dierum: et ipse ascendit in naviculam, et discipuli ejus, et ait ad illos: Transfretemus trans stagnum. Et ascenderunt. <span class="Versetto" id="LK8_23">23&#160;</span>Et navigantibus illis, obdormivit, et descendit procella venti in stagnum, et complebantur, et periclitabantur. <span class="Versetto" id="LK8_24">24&#160;</span>Accedentes autem suscitaverunt eum, dicentes: Præceptor, perimus. At ille surgens, increpavit ventum, et tempestatem aquæ, et cessavit: et facta est tranquillitas.<a href='#FN254'>**</a> <span class="Versetto" id="LK8_25">25&#160;</span>Dixit autem illis: Ubi est fides vestra? Qui timentes, mirati sunt ad invicem, dicentes: Quis putas hic est, quia et ventis, et mari imperat, et obediunt ei?<a href='#FN255'>††</a> <span class="Versetto" id="LK8_26">26&#160;</span>Et navigaverunt ad regionem Gerasenorum, quæ est contra Galilæam. <span class="Versetto" id="LK8_27">27&#160;</span>Et cum egressus esset ad terram, occurrit illi vir quidam, qui habebat dæmonium jam temporibus multis, et vestimento non induebatur, neque in domo manebat, sed in monumentis.<a href='#FN256'>‡‡</a> <span class="Versetto" id="LK8_28">28&#160;</span>Is, ut vidit Jesum, procidit ante illum: et exclamans voce magna, dixit: Quid mihi et tibi est, Jesu Fili Dei Altissimi? obsecro te, ne me torqueas.<a href='#FN257'>§§</a> <span class="Versetto" id="LK8_29">29&#160;</span>Præcipiebat enim spiritui immundo ut exiret ab homine. Multis enim temporibus arripiebat illum, et vinciebatur catenis, et compedibus custoditus. Et ruptis vinculis agebatur a dæmonio in deserta.<a href='#FN258'>***</a> <span class="Versetto" id="LK8_30">30&#160;</span>Interrogavit autem illum Jesus, dicens: Quod tibi nomen est? At ille dixit: Legio: quia intraverant dæmonia multa in eum.<a href='#FN259'>†††</a> <span class="Versetto" id="LK8_31">31&#160;</span>Et rogabant illum ne imperaret illis ut in abyssum irent.<a href='#FN260'>‡‡‡</a> <span class="Versetto" id="LK8_32">32&#160;</span>Erat autem ibi grex porcorum multorum pascentium in monte: et rogabant eum, ut permitteret eis in illos ingredi. Et permisit illis.<a href='#FN261'>§§§</a> <span class="Versetto" id="LK8_33">33&#160;</span>Exierunt ergo dæmonia ab homine, et intraverunt in porcos: et impetu abiit grex per præceps in stagnum, et suffocatus est. <span class="Versetto" id="LK8_34">34&#160;</span>Quod ut viderunt factum qui pascebant, fugerunt, et nuntiaverunt in civitatem et in villas.<a href='#FN262'>*</a> <span class="Versetto" id="LK8_35">35&#160;</span>Exierunt autem videre quod factum est, et venerunt ad Jesum, et invenerunt hominem sedentem, a quo dæmonia exierant, vestitum ac sana mente, ad pedes ejus, et timuerunt.<a href='#FN263'>†</a> <span class="Versetto" id="LK8_36">36&#160;</span>Nuntiaverunt autem illis et qui viderant, quomodo sanus factus esset a legione: <span class="Versetto" id="LK8_37">37&#160;</span>et rogaverunt illum omnis multitudo regionis Gerasenorum ut discederet ab ipsis: quia magno timore tenebantur. Ipse autem ascendens navim, reversus est.<a href='#FN264'>‡</a> <span class="Versetto" id="LK8_38">38&#160;</span>Et rogabat illum vir, a quo dæmonia exierant, ut cum eo esset. Dimisit autem eum Jesus, dicens: <span class="Versetto" id="LK8_39">39&#160;</span>Redi in domum tuam, et narra quanta tibi fecit Deus. Et abiit per universam civitatem, prædicans quanta illi fecisset Jesus.<a href='#FN265'>§</a> <span class="Versetto" id="LK8_40">40&#160;</span>Factum est autem cum rediisset Jesus, excepit illum turba: erunt enim omnes exspectantes eum. <span class="Versetto" id="LK8_41">41&#160;</span>Et ecce venit vir, cui nomen Jairus, et ipse princeps synagogæ erat: et cecidit ad pedes Jesu, rogans eum ut intraret in domum ejus, <span class="Versetto" id="LK8_42">42&#160;</span>quia unica filia erat ei fere annorum duodecim, et hæc moriebatur. Et contigit, dum iret, a turba comprimebatur. <span class="Versetto" id="LK8_43">43&#160;</span>Et mulier quædam erat in fluxu sanguinis ab annis duodecim, quæ in medicos erogaverat omnem substantiam suam, nec ab ullo potuit curari:<a href='#FN266'>**</a> <span class="Versetto" id="LK8_44">44&#160;</span>accessit retro, et tetigit fimbriam vestimenti ejus: et confestim stetit fluxus sanguinis ejus.<a href='#FN267'>††</a> <span class="Versetto" id="LK8_45">45&#160;</span>Et ait Jesus: Quis est, qui me tetigit? Negantibus autem omnibus, dixit Petrus, et qui cum illo erant: Præceptor, turbæ te comprimunt, et affligunt, et dicis: Quis me tetigit?<a href='#FN268'>‡‡</a> <span class="Versetto" id="LK8_46">46&#160;</span>Et dicit Jesus: Tetigit me aliquis: nam ego novi virtutem de me exiisse.<a href='#FN269'>§§</a> <span class="Versetto" id="LK8_47">47&#160;</span>Videns autem mulier, quia non latuit, tremens venit, et procidit ante pedes ejus: et ob quam causam tetigerit eum, indicavit coram omni populo: et quemadmodum confestim sanata sit.<a href='#FN270'>***</a> <span class="Versetto" id="LK8_48">48&#160;</span>At ipse dixit ei: Filia, fides tua salvam te fecit: vade in pace. <span class="Versetto" id="LK8_49">49&#160;</span>Adhuc illo loquente, venit quidam ad principem synagogæ, dicens ei: Quia mortua est filia tua, noli vexare illum. <span class="Versetto" id="LK8_50">50&#160;</span>Jesus autem, audito hoc verbo, respondit patri puellæ: Noli timere, crede tantum, et salva erit. <span class="Versetto" id="LK8_51">51&#160;</span>Et cum venisset domum, non permisit intrare secum quemquam, nisi Petrum, et Jacobum, et Joannem, et patrem, et matrem puellæ.<a href='#FN271'>†††</a> <span class="Versetto" id="LK8_52">52&#160;</span>Flebant autem omnes, et plangebant illam. At ille dixit: Nolite flere: non est mortua puella, sed dormit.<a href='#FN272'>‡‡‡</a> <span class="Versetto" id="LK8_53">53&#160;</span>Et deridebant eum, scientes quod mortua esset.<a href='#FN273'>§§§</a> <span class="Versetto" id="LK8_54">54&#160;</span>Ipse autem tenens manum ejus clamavit, dicens: Puella, surge.<a href='#FN274'>*</a> <span class="Versetto" id="LK8_55">55&#160;</span>Et reversus est spiritus ejus, et surrexit continuo. Et jussit illi dari manducare. <span class="Versetto" id="LK8_56">56&#160;</span>Et stupuerunt parentes ejus, quibus præcepit ne alicui dicerent quod factum erat.<a href='#FN275'>†</a></p>

  <p class='pT4' id='LK9_0'>9</p>

  <p class='Normale'><span class="Versetto" id="LK9_1">1&#160;</span>Convocatis autem duodecim Apostolis, dedit illis virtutem et potestatem super omnia dæmonia, et ut languores curarent.<a href='#FN276'>*</a> <span class="Versetto" id="LK9_2">2&#160;</span>Et misit illos prædicare regnum Dei, et sanare infirmos. <span class="Versetto" id="LK9_3">3&#160;</span>Et ait ad illos: Nihil tuleritis in via, neque virgam, neque peram, neque panem, neque pecuniam, neque duas tunicas habeatis.<a href='#FN277'>†</a> <span class="Versetto" id="LK9_4">4&#160;</span>Et in quamcumque domum intraveritis, ibi manete, et inde ne exeatis.<a href='#FN278'>‡</a> <span class="Versetto" id="LK9_5">5&#160;</span>Et quicumque non receperint vos: exeuntes de civitate illa, etiam pulverem pedum vestrorum excutite in testimonium supra illos.<a href='#FN279'>§</a> <span class="Versetto" id="LK9_6">6&#160;</span>Egressi autem circuibant per castella evangelizantes, et curantes ubique. <span class="Versetto" id="LK9_7">7&#160;</span>Audivit autem Herodes tetrarcha omnia quæ fiebant ab eo, et hæsitabat eo quod diceretur <span class="Versetto" id="LK9_8">8&#160;</span>a quibusdam: Quia Joannes surrexit a mortuis: a quibusdam vero: Quia Elias apparuit: ab aliis autem: Quia propheta unus de antiquis surrexit.<a href='#FN280'>**</a> <span class="Versetto" id="LK9_9">9&#160;</span>Et ait Herodes: Joannem ego decollavi: quis est autem iste, de quo ego talia audio? Et quærebat videre eum. <span class="Versetto" id="LK9_10">10&#160;</span>Et reversi Apostoli, narraverunt illi quæcumque fecerunt: et assumptis illis secessit seorsum in locum desertum, qui est Bethsaidæ.<a href='#FN281'>††</a> <span class="Versetto" id="LK9_11">11&#160;</span>Quod cum cognovissent turbæ, secutæ sunt illum: et excepit eos, et loquebatur illis de regno Dei, et eos, qui cura indigebant, sanabat.<a href='#FN282'>‡‡</a> <span class="Versetto" id="LK9_12">12&#160;</span>Dies autem cœperat declinare, et accedentes duodecim dixerunt illi: Dimitte turbas, ut euntes in castella villasque quæ circa sunt, divertant, et inveniant escas: quia hic in loco deserto sumus.<a href='#FN283'>§§</a> <span class="Versetto" id="LK9_13">13&#160;</span>Ait autem ad illos: Vos date illis manducare. At illi dixerunt: Non sunt nobis plus quam quinque panes et duo pisces: nisi forte nos eamus, et emamus in omnem hanc turbam escas.<a href='#FN284'>***</a> <span class="Versetto" id="LK9_14">14&#160;</span>Erant autem fere viri quinque millia. Ait autem ad discipulos suos: Facite illos discumbere per convivia quinquagenos.<a href='#FN285'>†††</a> <span class="Versetto" id="LK9_15">15&#160;</span>Et ita fecerunt: et discumbere fecerunt omnes.<a href='#FN286'>‡‡‡</a> <span class="Versetto" id="LK9_16">16&#160;</span>Acceptis autem quinque panibus et duobus piscibus, respexit in cælum, et benedixit illis: et fregit, et distribuit discipulis suis, ut ponerent ante turbas.<a href='#FN287'>§§§</a> <span class="Versetto" id="LK9_17">17&#160;</span>Et manducaverunt omnes, et saturati sunt. Et sublatum est quod superfuit illis, fragmentorum cophini duodecim.<a href='#FN288'>*</a> <span class="Versetto" id="LK9_18">18&#160;</span>Et factum est cum solus esset orans, erant cum illo et discipuli: et interrogavit illos, dicens: Quem me dicunt esse turbæ?<a href='#FN289'>†</a> <span class="Versetto" id="LK9_19">19&#160;</span>At illi responderunt, et dixerunt: Joannem Baptistam, alii autem Eliam, alii vero quia unus propheta de prioribus surrexit.<a href='#FN290'>‡</a> <span class="Versetto" id="LK9_20">20&#160;</span>Dixit autem illis: Vos autem quem me esse dicitis? Respondens Simon Petrus, dixit: Christum Dei.<a href='#FN291'>§</a> <span class="Versetto" id="LK9_21">21&#160;</span>At ille increpans illos, præcepit ne cui dicerent hoc,<a href='#FN292'>**</a> <span class="Versetto" id="LK9_22">22&#160;</span>dicens: Quia oportet Filium hominis multa pati, et reprobari a senioribus, et principibus sacerdotum, et scribis, et occidi, et tertia die resurgere. <span class="Versetto" id="LK9_23">23&#160;</span>Dicebat autem ad omnes: Si quis vult post me venire, abneget semetipsum, et tollat crucem suam quotidie, et sequatur me.<a href='#FN293'>††</a> <span class="Versetto" id="LK9_24">24&#160;</span>Qui enim voluerit animam suam salvam facere, perdet illam: nam qui perdiderit animam suam propter me, salvam faciet illam.<a href='#FN294'>‡‡</a> <span class="Versetto" id="LK9_25">25&#160;</span>Quid enim proficit homo, si lucretur universum mundum, se autem ipsum perdat, et detrimentum sui faciat? <span class="Versetto" id="LK9_26">26&#160;</span>Nam qui me erubuerit, et meos sermones: hunc Filius hominis erubescet cum venerit in majestate sua, et Patris, et sanctorum angelorum.<a href='#FN295'>§§</a> <span class="Versetto" id="LK9_27">27&#160;</span>Dico autem vobis vere: sunt aliqui hic stantes, qui non gustabunt mortem donec videant regnum Dei.<a href='#FN296'>***</a> <span class="Versetto" id="LK9_28">28&#160;</span>Factum est autem post hæc verba fere dies octo, et assumpsit Petrum, et Jacobum, et Joannem, et ascendit in montem ut oraret.<a href='#FN297'>†††</a> <span class="Versetto" id="LK9_29">29&#160;</span>Et facta est, dum oraret, species vultus ejus altera: et vestitus ejus albus et refulgens.<a href='#FN298'>‡‡‡</a> <span class="Versetto" id="LK9_30">30&#160;</span>Et ecce duo viri loquebantur cum illo. Erant autem Moyses et Elias,<a href='#FN299'>§§§</a> <span class="Versetto" id="LK9_31">31&#160;</span>visi in majestate: et dicebant excessum ejus, quem completurus erat in Jerusalem.<a href='#FN300'>*</a> <span class="Versetto" id="LK9_32">32&#160;</span>Petrus vero, et qui cum illo erant, gravati erant somno. Et evigilantes viderunt majestatem ejus, et duos viros qui stabant cum illo.<a href='#FN301'>†</a> <span class="Versetto" id="LK9_33">33&#160;</span>Et factum est cum discederent ab illo, ait Petrus ad Jesum: Præceptor, bonum est nos hic esse: et faciamus tria tabernacula, unum tibi, et unum Moysi, et unum Eliæ: nesciens quid diceret.<a href='#FN302'>‡</a> <span class="Versetto" id="LK9_34">34&#160;</span>Hæc autem illo loquente, facta est nubes, et obumbravit eos: et timuerunt, intrantibus illis in nubem.<a href='#FN303'>§</a> <span class="Versetto" id="LK9_35">35&#160;</span>Et vox facta est de nube, dicens: Hic est Filius meus dilectus, ipsum audite. <span class="Versetto" id="LK9_36">36&#160;</span>Et dum fieret vox, inventus est Jesus solus. Et ipsi tacuerunt, et nemini dixerunt in illis diebus quidquam ex his quæ viderant.<a href='#FN304'>**</a> <span class="Versetto" id="LK9_37">37&#160;</span>Factum est autem in sequenti die, descendentibus illis de monte, occurrit illis turba multa.<a href='#FN305'>††</a> <span class="Versetto" id="LK9_38">38&#160;</span>Et ecce vir de turba exclamavit, dicens: Magister, obsecro te, respice in filium meum quia unicus est mihi: <span class="Versetto" id="LK9_39">39&#160;</span>et ecce spiritus apprehendit eum, et subito clamat, et elidit, et dissipat eum cum spuma, et vix discedit dilanians eum:<a href='#FN306'>‡‡</a> <span class="Versetto" id="LK9_40">40&#160;</span>et rogavi discipulos tuos ut ejicerent illum, et non potuerunt. <span class="Versetto" id="LK9_41">41&#160;</span>Respondens autem Jesus, dixit: O generatio infidelis, et perversa, usquequo ero apud vos, et patiar vos? adduc huc filium tuum. <span class="Versetto" id="LK9_42">42&#160;</span>Et cum accederet, elisit illum dæmonium, et dissipavit.<a href='#FN307'>§§</a> <span class="Versetto" id="LK9_43">43&#160;</span>Et increpavit Jesus spiritum immundum, et sanavit puerum, et reddidit illum patri ejus.<a href='#FN308'>***</a> <span class="Versetto" id="LK9_44">44&#160;</span>Stupebant autem omnes in magnitudine Dei: omnibusque mirantibus in omnibus quæ faciebat, dixit ad discipulos suos: Ponite vos in cordibus vestris sermones istos: Filius enim hominis futurum est ut tradatur in manus hominum.<a href='#FN309'>†††</a> <span class="Versetto" id="LK9_45">45&#160;</span>At illi ignorabant verbum istud, et erat velatum ante eos ut non sentirent illud: et timebant eum interrogare de hoc verbo.<a href='#FN310'>‡‡‡</a> <span class="Versetto" id="LK9_46">46&#160;</span>Intravit autem cogitatio in eos quis eorum major esset.<a href='#FN311'>§§§</a> <span class="Versetto" id="LK9_47">47&#160;</span>At Jesus videns cogitationes cordis illorum, apprehendit puerum, et statuit illum secus se, <span class="Versetto" id="LK9_48">48&#160;</span>et ait illis: Quicumque susceperit puerum istum in nomine meo, me recipit: et quicumque me receperit, recipit eum qui me misit. Nam qui minor est inter vos omnes, hic major est.<a href='#FN312'>*</a> <span class="Versetto" id="LK9_49">49&#160;</span>Respondens autem Joannes dixit: Præceptor, vidimus quemdam in nomine tuo ejicientem dæmonia, et prohibuimus eum: quia non sequitur nobiscum.<a href='#FN313'>†</a> <span class="Versetto" id="LK9_50">50&#160;</span>Et ait ad illum Jesus: Nolite prohibere: qui enim non est adversum vos, pro vobis est.<a href='#FN314'>‡</a> <span class="Versetto" id="LK9_51">51&#160;</span>Factum est autem dum complerentur dies assumptionis ejus, et ipse faciem suam firmavit ut iret in Jerusalem. <span class="Versetto" id="LK9_52">52&#160;</span>Et misit nuntios ante conspectum suum: et euntes intraverunt in civitatem Samaritanorum ut parerent illi. <span class="Versetto" id="LK9_53">53&#160;</span>Et non receperunt eum, quia facies ejus erat euntis in Jerusalem. <span class="Versetto" id="LK9_54">54&#160;</span>Cum vidissent autem discipuli ejus Jacobus et Joannes, dixerunt: Domine, vis dicimus ut ignis descendat de cælo, et consumat illos?<a href='#FN315'>§</a> <span class="Versetto" id="LK9_55">55&#160;</span>Et conversus increpavit illos, dicens: Nescitis cujus spiritus estis.<a href='#FN316'>**</a> <span class="Versetto" id="LK9_56">56&#160;</span>Filius hominis non venit animas perdere, sed salvare. Et abierunt in aliud castellum.<a href='#FN317'>††</a> <span class="Versetto" id="LK9_57">57&#160;</span>Factum est autem: ambulantibus illis in via, dixit quidam ad illum: Sequar te quocumque ieris.<a href='#FN318'>‡‡</a> <span class="Versetto" id="LK9_58">58&#160;</span>Dixit illi Jesus: Vulpes foveas habent, et volucres cæli nidos: Filius autem hominis non habet ubi caput reclinet.<a href='#FN319'>§§</a> <span class="Versetto" id="LK9_59">59&#160;</span>Ait autem ad alterum: Sequere me: ille autem dixit: Domine, permitte mihi primum ire, et sepelire patrem meum.<a href='#FN320'>***</a> <span class="Versetto" id="LK9_60">60&#160;</span>Dixitque ei Jesus: Sine ut mortui sepeliant mortuos suos: tu autem vade, et annuntia regnum Dei.<a href='#FN321'>†††</a> <span class="Versetto" id="LK9_61">61&#160;</span>Et ait alter: Sequar te Domine, sed permitte mihi primum renuntiare his quæ domi sunt.<a href='#FN322'>‡‡‡</a> <span class="Versetto" id="LK9_62">62&#160;</span>Ait ad illum Jesus: Nemo mittens manum suam ad aratrum, et respiciens retro, aptus est regno Dei.</p>

  <p class='pT4' id='LK10_0'>10</p>

  <p class='Normale'><span class="Versetto" id="LK10_1">1&#160;</span>Post hæc autem designavit Dominus et alios septuaginta duos: et misit illos binos ante faciem suam in omnem civitatem et locum, quo erat ipse venturus.<a href='#FN323'>*</a> <span class="Versetto" id="LK10_2">2&#160;</span>Et dicebat illis: Messis quidem multa, operarii autem pauci. Rogate ergo dominum messis ut mittat operarios in messem suam.<a href='#FN324'>†</a> <span class="Versetto" id="LK10_3">3&#160;</span>Ite: ecce ego mitto vos sicut agnos inter lupos.<a href='#FN325'>‡</a> <span class="Versetto" id="LK10_4">4&#160;</span>Nolite portare sacculum, neque peram, neque calceamenta, et neminem per viam salutaveritis.<a href='#FN326'>§</a> <span class="Versetto" id="LK10_5">5&#160;</span>In quamcumque domum intraveritis, primum dicite: Pax huic domui: <span class="Versetto" id="LK10_6">6&#160;</span>et si ibi fuerit filius pacis, requiescet super illum pax vestra: sin autem, ad vos revertetur. <span class="Versetto" id="LK10_7">7&#160;</span>In eadem autem domo manete, edentes et bibentes quæ apud illos sunt: dignus est enim operarius mercede sua. Nolite transire de domo in domum.<a href='#FN327'>**</a> <span class="Versetto" id="LK10_8">8&#160;</span>Et in quamcumque civitatem intraveritis, et susceperint vos, manducate quæ apponuntur vobis:<a href='#FN328'>††</a> <span class="Versetto" id="LK10_9">9&#160;</span>et curate infirmos, qui in illa sunt, et dicite illis: Appropinquavit in vos regnum Dei. <span class="Versetto" id="LK10_10">10&#160;</span>In quamcumque autem civitatem intraveritis, et non susceperint vos, exeuntes in plateas ejus, dicite: <span class="Versetto" id="LK10_11">11&#160;</span>Etiam pulverem, qui adhæsit nobis de civitate vestra, extergimus in vos: tamen hoc scitote, quia appropinquavit regnum Dei.<a href='#FN329'>‡‡</a> <span class="Versetto" id="LK10_12">12&#160;</span>Dico vobis, quia Sodomis in die illa remissius erit, quam illi civitati.<a href='#FN330'>§§</a> <span class="Versetto" id="LK10_13">13&#160;</span>Væ tibi Corozain ! væ tibi Bethsaida ! quia si in Tyro et Sidone factæ fuissent virtutes quæ factæ sunt in vobis, olim in cilicio et cinere sedentes pœniterent.<a href='#FN331'>***</a> <span class="Versetto" id="LK10_14">14&#160;</span>Verumtamen Tyro et Sidoni remissius erit in judicio, quam vobis. <span class="Versetto" id="LK10_15">15&#160;</span>Et tu Capharnaum, usque ad cælum exaltata, usque ad infernum demergeris. <span class="Versetto" id="LK10_16">16&#160;</span>Qui vos audit, me audit: et qui vos spernit, me spernit. Qui autem me spernit, spernit eum qui misit me.<a href='#FN332'>†††</a> <span class="Versetto" id="LK10_17">17&#160;</span>Reversi sunt autem septuaginta duo cum gaudio, dicentes: Domine, etiam dæmonia subjiciuntur nobis in nomine tuo.<a href='#FN333'>‡‡‡</a> <span class="Versetto" id="LK10_18">18&#160;</span>Et ait illis: Videbam Satanam sicut fulgor de cælo cadentem. <span class="Versetto" id="LK10_19">19&#160;</span>Ecce dedi vobis potestatem calcandi supra serpentes, et scorpiones, et super omnem virtutem inimici: et nihil vobis nocebit.<a href='#FN334'>§§§</a> <span class="Versetto" id="LK10_20">20&#160;</span>Verumtamen in hoc nolite gaudere quia spiritus vobis subjiciuntur: gaudete autem, quod nomina vestra scripta sunt in cælis.<a href='#FN335'>*</a> <span class="Versetto" id="LK10_21">21&#160;</span>In ipsa hora exsultavit Spiritu Sancto, et dixit: Confiteor tibi Pater, Domine cæli et terræ, quod abscondisti hæc a sapientibus et prudentibus, et revelasti ea parvulis. Etiam Pater: quoniam sic placuit ante te.<a href='#FN336'>†</a> <span class="Versetto" id="LK10_22">22&#160;</span>Omnia mihi tradita sunt a Patre meo. Et nemo scit quis sit Filius, nisi Pater: et quis sit Pater, nisi Filius, et cui voluerit Filius revelare. <span class="Versetto" id="LK10_23">23&#160;</span>Et conversus ad discipulos suos, dixit: Beati oculi qui vident quæ vos videtis. <span class="Versetto" id="LK10_24">24&#160;</span>Dico enim vobis quod multi prophetæ et reges voluerunt videre quæ vos videtis, et non viderunt: et audire quæ auditis, et non audierunt.<a href='#FN337'>‡</a> <span class="Versetto" id="LK10_25">25&#160;</span>Et ecce quidam legisperitus surrexit tentans illum, et dicens: Magister, quid faciendo vitam æternam possidebo?<a href='#FN338'>§</a> <span class="Versetto" id="LK10_26">26&#160;</span>At ille dixit ad eum: In lege quid scriptum est? quomodo legis? <span class="Versetto" id="LK10_27">27&#160;</span>Ille respondens dixit: Diliges Dominum Deum tuum ex toto corde tuo, et ex tota anima tua, et ex omnibus virtutibus tuis, et ex omni mente tua: et proximum tuum sicut teipsum.<a href='#FN339'>**</a> <span class="Versetto" id="LK10_28">28&#160;</span>Dixitque illi: Recte respondisti: hoc fac, et vives. <span class="Versetto" id="LK10_29">29&#160;</span>Ille autem volens justificare seipsum, dixit ad Jesum: Et quis est meus proximus?<a href='#FN340'>††</a> <span class="Versetto" id="LK10_30">30&#160;</span>Suscipiens autem Jesus, dixit: Homo quidam descendebat ab Jerusalem in Jericho, et incidit in latrones, qui etiam despoliaverunt eum: et plagis impositis abierunt semivivo relicto. <span class="Versetto" id="LK10_31">31&#160;</span>Accidit autem ut sacerdos quidam descenderet eadem via: et viso illo præterivit.<a href='#FN341'>‡‡</a> <span class="Versetto" id="LK10_32">32&#160;</span>Similiter et Levita, cum esset secus locum, et videret eum, pertransiit. <span class="Versetto" id="LK10_33">33&#160;</span>Samaritanus autem quidam iter faciens, venit secus eum: et videns eum, misericordia motus est.<a href='#FN342'>§§</a> <span class="Versetto" id="LK10_34">34&#160;</span>Et appropians alligavit vulnera ejus, infundens oleum et vinum: et imponens illum in jumentum suum, duxit in stabulum, et curam ejus egit.<a href='#FN343'>***</a> <span class="Versetto" id="LK10_35">35&#160;</span>Et altera die protulit duos denarios, et dedit stabulario, et ait: Curam illius habe: et quodcumque supererogaveris, ego cum rediero reddam tibi. <span class="Versetto" id="LK10_36">36&#160;</span>Quis horum trium videtur tibi proximus fuisse illi, qui incidit in latrones? <span class="Versetto" id="LK10_37">37&#160;</span>At ille dixit: Qui fecit misericordiam in illum. Et ait illi Jesus: Vade, et tu fac similiter.<a href='#FN344'>†††</a> <span class="Versetto" id="LK10_38">38&#160;</span>Factum est autem, dum irent, et ipse intravit in quoddam castellum: et mulier quædam, Martha nomine, excepit illum in domum suam,<a href='#FN345'>‡‡‡</a> <span class="Versetto" id="LK10_39">39&#160;</span>et huic erat soror nomine Maria, quæ etiam sedens secus pedes Domini, audiebat verbum illius.<a href='#FN346'>§§§</a> <span class="Versetto" id="LK10_40">40&#160;</span>Martha autem satagebat circa frequens ministerium: quæ stetit, et ait: Domine, non est tibi curæ quod soror mea reliquit me solam ministrare? dic ergo illi ut me adjuvet.<a href='#FN347'>*</a> <span class="Versetto" id="LK10_41">41&#160;</span>Et respondens dixit illi Dominus: Martha, Martha, sollicita es, et turbaris erga plurima,<a href='#FN348'>†</a> <span class="Versetto" id="LK10_42">42&#160;</span>porro unum est necessarium. Maria optimam partem elegit, quæ non auferetur ab ea.<a href='#FN349'>‡</a></p>

  <p class='pT4' id='LK11_0'>11</p>

  <p class='Normale'><span class="Versetto" id="LK11_1">1&#160;</span>Et factum est: cum esset in quodam loco orans, ut cessavit, dixit unus ex discipulis ejus ad eum: Domine, doce nos orare, sicut docuit et Joannes discipulos suos.<a href='#FN350'>*</a> <span class="Versetto" id="LK11_2">2&#160;</span>Et ait illis: Cum oratis, dicite: Pater, sanctificetur nomen tuum. Adveniat regnum tuum. <span class="Versetto" id="LK11_3">3&#160;</span>Panem nostrum quotidianum da nobis hodie. <span class="Versetto" id="LK11_4">4&#160;</span>Et dimitte nobis peccata nostra, siquidem et ipsi dimittimus omni debenti nobis. Et ne nos inducas in tentationem. <span class="Versetto" id="LK11_5">5&#160;</span>Et ait ad illos: Quis vestrum habebit amicum, et ibit ad illum media nocte, et dicet illi: Amice, commoda mihi tres panes,<a href='#FN351'>†</a> <span class="Versetto" id="LK11_6">6&#160;</span>quoniam amicus meus venit de via ad me, et non habeo quod ponam ante illum, <span class="Versetto" id="LK11_7">7&#160;</span>et ille de intus respondens dicat: Noli mihi molestus esse, jam ostium clausum est, et pueri mei mecum sunt in cubili: non possum surgere, et dare tibi.<a href='#FN352'>‡</a> <span class="Versetto" id="LK11_8">8&#160;</span>Et si ille perseveraverit pulsans: dico vobis, etsi non dabit illi surgens eo quod amicus ejus sit, propter improbitatem tamen ejus surget, et dabit illi quotquot habet necessarios.<a href='#FN353'>§</a> <span class="Versetto" id="LK11_9">9&#160;</span>Et ego dico vobis: Petite, et dabitur vobis; quærite, et invenietis; pulsate, et aperietur vobis.<a href='#FN354'>**</a> <span class="Versetto" id="LK11_10">10&#160;</span>Omnis enim qui petit, accipit: et qui quærit, invenit: et pulsanti aperietur.<a href='#FN355'>††</a> <span class="Versetto" id="LK11_11">11&#160;</span>Quis autem ex vobis patrem petit panem, numquid lapidem dabit illi? aut piscem, numquid pro pisce serpentem dabit illi?<a href='#FN356'>‡‡</a> <span class="Versetto" id="LK11_12">12&#160;</span>aut si petierit ovum, numquid porriget illi scorpionem? <span class="Versetto" id="LK11_13">13&#160;</span>Si ergo vos, cum sitis mali, nostis bona data dare filiis vestris: quanto magis Pater vester de cælo dabit spiritum bonum petentibus se?<a href='#FN357'>§§</a> <span class="Versetto" id="LK11_14">14&#160;</span>Et erat ejiciens dæmonium, et illud erat mutum. Et cum ejecisset dæmonium, locutus est mutus, et admiratæ sunt turbæ.<a href='#FN358'>***</a> <span class="Versetto" id="LK11_15">15&#160;</span>Quidam autem ex eis dixerunt: In Beelzebub principe dæmoniorum ejicit dæmonia.<a href='#FN359'>†††</a> <span class="Versetto" id="LK11_16">16&#160;</span>Et alii tentantes, signum de cælo quærebant ab eo. <span class="Versetto" id="LK11_17">17&#160;</span>Ipse autem ut vidit cogitationes eorum, dixit eis: Omne regnum in seipsum divisum desolabitur, et domus supra domum cadet. <span class="Versetto" id="LK11_18">18&#160;</span>Si autem et Satanas in seipsum divisus est, quomodo stabit regnum ejus? quia dicitis in Beelzebub me ejicere dæmonia.<a href='#FN360'>‡‡‡</a> <span class="Versetto" id="LK11_19">19&#160;</span>Si autem ego in Beelzebub ejicio dæmonia: filii vestri in quo ejiciunt? ideo ipsi judices vestri erunt.<a href='#FN361'>§§§</a> <span class="Versetto" id="LK11_20">20&#160;</span>Porro si in digito Dei ejicio dæmonia: profecto pervenit in vos regnum Dei.<a href='#FN362'>*</a> <span class="Versetto" id="LK11_21">21&#160;</span>Cum fortis armatus custodit atrium suum, in pace sunt ea quæ possidet.<a href='#FN363'>†</a> <span class="Versetto" id="LK11_22">22&#160;</span>Si autem fortior eo superveniens vicerit eum, universa arma ejus auferet, in quibus confidebat, et spolia ejus distribuet.<a href='#FN364'>‡</a> <span class="Versetto" id="LK11_23">23&#160;</span>Qui non est mecum, contra me est: et qui non colligit mecum, dispergit.<a href='#FN365'>§</a> <span class="Versetto" id="LK11_24">24&#160;</span>Cum immundus spiritus exierit de homine, ambulat per loca inaquosa, quærens requiem: et non inveniens dicit: Revertar in domum meam unde exivi.<a href='#FN366'>**</a> <span class="Versetto" id="LK11_25">25&#160;</span>Et cum venerit, invenit eam scopis mundatam, et ornatam.<a href='#FN367'>††</a> <span class="Versetto" id="LK11_26">26&#160;</span>Tunc vadit, et assumit septem alios spiritus secum, nequiores se, et ingressi habitant ibi. Et fiunt novissima hominis illius pejora prioribus.<a href='#FN368'>‡‡</a> <span class="Versetto" id="LK11_27">27&#160;</span>Factum est autem, cum hæc diceret: extollens vocem quædam mulier de turba dixit illi: Beatus venter qui te portavit, et ubera quæ suxisti.<a href='#FN369'>§§</a> <span class="Versetto" id="LK11_28">28&#160;</span>At ille dixit: Quinimmo beati, qui audiunt verbum Dei et custodiunt illud.<a href='#FN370'>***</a> <span class="Versetto" id="LK11_29">29&#160;</span>Turbis autem concurrentibus cœpit dicere: Generatio hæc, generatio nequam est: signum quærit, et signum non dabitur ei, nisi signum Jonæ prophetæ.<a href='#FN371'>†††</a> <span class="Versetto" id="LK11_30">30&#160;</span>Nam sicut fuit Jonas signum Ninivitis, ita erit et Filius hominis generationi isti. <span class="Versetto" id="LK11_31">31&#160;</span>Regina austri surget in judicio cum viris generationis hujus, et condemnabit illos: quia venit a finibus terræ audire sapientiam Salomonis: et ecce plus quam Salomon hic.<a href='#FN372'>‡‡‡</a> <span class="Versetto" id="LK11_32">32&#160;</span>Viri Ninivitæ surgent in judicio cum generatione hac, et condemnabunt illam: quia pœnitentiam egerunt ad prædicationem Jonæ, et ecce plus quam Jonas hic. <span class="Versetto" id="LK11_33">33&#160;</span>Nemo lucernam accendit, et in abscondito ponit, neque sub modio: sed supra candelabrum, ut qui ingrediuntur, lumen videant.<a href='#FN373'>§§§</a> <span class="Versetto" id="LK11_34">34&#160;</span>Lucerna corporis tui est oculus tuus. Si oculus tuus fuerit simplex, totum corpus tuum lucidum erit: si autem nequam fuerit, etiam corpus tuum tenebrosum erit. <span class="Versetto" id="LK11_35">35&#160;</span>Vide ergo ne lumen quod in te est, tenebræ sint.<a href='#FN374'>*</a> <span class="Versetto" id="LK11_36">36&#160;</span>Si ergo corpus tuum totum lucidum fuerit, non habens aliquam partem tenebrarum, erit lucidum totum, et sicut lucerna fulgoris illuminabit te. <span class="Versetto" id="LK11_37">37&#160;</span>Et cum loqueretur, rogavit illum quidam pharisæus ut pranderet apud se. Et ingressus recubuit.<a href='#FN375'>†</a> <span class="Versetto" id="LK11_38">38&#160;</span>Pharisæus autem cœpit intra se reputans dicere, quare non baptizatus esset ante prandium. <span class="Versetto" id="LK11_39">39&#160;</span>Et ait Dominus ad illum: Nunc vos pharisæi, quod deforis est calicis et catini, mundatis: quod autem intus est vestrum, plenum est rapina et iniquitate.<a href='#FN376'>‡</a> <span class="Versetto" id="LK11_40">40&#160;</span>Stulti ! nonne qui fecit quod deforis est, etiam id quod deintus est fecit? <span class="Versetto" id="LK11_41">41&#160;</span>Verumtamen quod superest, date eleemosynam: et ecce omnia munda sunt vobis.<a href='#FN377'>§</a> <span class="Versetto" id="LK11_42">42&#160;</span>Sed væ vobis, pharisæis, quia decimatis mentham, et rutam, et omne olus, et præteritis judicium et caritatem Dei: hæc autem oportuit facere, et illa non omittere.<a href='#FN378'>**</a> <span class="Versetto" id="LK11_43">43&#160;</span>Væ vobis, pharisæis, quia diligitis primas cathedras in synagogis, et salutationes in foro. <span class="Versetto" id="LK11_44">44&#160;</span>Væ vobis, quia estis ut monumenta, quæ non apparent, et homines ambulantes supra, nesciunt.<a href='#FN379'>††</a> <span class="Versetto" id="LK11_45">45&#160;</span>Respondens autem quidam ex legisperitis, ait illi: Magister, hæc dicens etiam contumeliam nobis facis.<a href='#FN380'>‡‡</a> <span class="Versetto" id="LK11_46">46&#160;</span>At ille ait: Et vobis legisperitis væ: quia oneratis homines oneribus, quæ portare non possunt, et ipsi uno digito vestro non tangitis sarcinas. <span class="Versetto" id="LK11_47">47&#160;</span>Væ vobis, qui ædificatis monumenta prophetarum: patres autem vestri occiderunt illos.<a href='#FN381'>§§</a> <span class="Versetto" id="LK11_48">48&#160;</span>Profecto testificamini quod consentitis operibus patrum vestrorum: quoniam ipsi quidem eos occiderunt, vos autem ædificatis eorum sepulchra.<a href='#FN382'>***</a> <span class="Versetto" id="LK11_49">49&#160;</span>Propterea et sapientia Dei dixit: Mittam ad illos prophetas, et apostolos, et ex illis occident, et persequentur:<a href='#FN383'>†††</a> <span class="Versetto" id="LK11_50">50&#160;</span>ut inquiratur sanguis omnium prophetarum, qui effusus est a constitutione mundi a generatione ista,<a href='#FN384'>‡‡‡</a> <span class="Versetto" id="LK11_51">51&#160;</span>a sanguine Abel, usque ad sanguinem Zachariæ, qui periit inter altare et ædem. Ita dico vobis, requiretur ab hac generatione.<a href='#FN385'>§§§</a> <span class="Versetto" id="LK11_52">52&#160;</span>Væ vobis, legisperitis, quia tulistis clavem scientiæ: ipsi non introistis, et eos qui introibant, prohibuistis.<a href='#FN386'>*</a> <span class="Versetto" id="LK11_53">53&#160;</span>Cum autem hæc ad illos diceret, cœperunt pharisæi et legisperiti graviter insistere, et os ejus opprimere de multis,<a href='#FN387'>†</a> <span class="Versetto" id="LK11_54">54&#160;</span>insidiantes ei, et quærentes aliquid capere de ore ejus, ut accusarent eum.</p>

  <p class='pT4' id='LK12_0'>12</p>

  <p class='Normale'><span class="Versetto" id="LK12_1">1&#160;</span>Multis autem turbis circumstantibus, ita ut se invicem conculcarent, cœpit dicere ad discipulos suos: Attendite a fermento pharisæorum, quod est hypocrisis.<a href='#FN388'>*</a> <span class="Versetto" id="LK12_2">2&#160;</span>Nihil autem opertum est, quod non reveletur: neque absconditum, quod non sciatur.<a href='#FN389'>†</a> <span class="Versetto" id="LK12_3">3&#160;</span>Quoniam quæ in tenebris dixistis, in lumine dicentur: et quod in aurem locuti estis in cubiculis, prædicabitur in tectis. <span class="Versetto" id="LK12_4">4&#160;</span>Dico autem vobis amicis meis: Ne terreamini ab his qui occidunt corpus, et post hæc non habent amplius quid faciant.<a href='#FN390'>‡</a> <span class="Versetto" id="LK12_5">5&#160;</span>Ostendam autem vobis quem timeatis: timete eum qui, postquam occiderit, habet potestatem mittere in gehennam: ita dico vobis, hunc timete.<a href='#FN391'>§</a> <span class="Versetto" id="LK12_6">6&#160;</span>Nonne quinque passeres veneunt dipondio, et unus ex illis non est in oblivione coram Deo?<a href='#FN392'>**</a> <span class="Versetto" id="LK12_7">7&#160;</span>sed et capilli capitis vestri omnes numerati sunt. Nolite ergo timere: multis passeribus pluris estis vos.<a href='#FN393'>††</a> <span class="Versetto" id="LK12_8">8&#160;</span>Dico autem vobis: Omnis quicumque confessus fuerit me coram hominibus, et Filius hominis confitebitur illum coram angelis Dei:<a href='#FN394'>‡‡</a> <span class="Versetto" id="LK12_9">9&#160;</span>qui autem negaverit me coram hominibus, negabitur coram angelis Dei. <span class="Versetto" id="LK12_10">10&#160;</span>Et omnis qui dicit verbum in Filium hominis, remittetur illi: ei autem qui in Spiritum Sanctum blasphemaverit, non remittetur.<a href='#FN395'>§§</a> <span class="Versetto" id="LK12_11">11&#160;</span>Cum autem inducent vos in synagogas, et ad magistratus, et potestates, nolite solliciti esse qualiter, aut quid respondeatis, aut quid dicatis.<a href='#FN396'>***</a> <span class="Versetto" id="LK12_12">12&#160;</span>Spiritus enim Sanctus docebit vos in ipsa hora quid oporteat vos dicere. <span class="Versetto" id="LK12_13">13&#160;</span>Ait autem ei quidam de turba: Magister, dic fratri meo ut dividat mecum hæreditatem.<a href='#FN397'>†††</a> <span class="Versetto" id="LK12_14">14&#160;</span>At ille dixit illi: Homo, quis me constituit judicem, aut divisorem super vos?<a href='#FN398'>‡‡‡</a> <span class="Versetto" id="LK12_15">15&#160;</span>Dixitque ad illos: Videte, et cavete ab omni avaritia: quia non in abundantia cujusquam vita ejus est ex his quæ possidet.<a href='#FN399'>§§§</a> <span class="Versetto" id="LK12_16">16&#160;</span>Dixit autem similitudinem ad illos, dicens: Hominis cujusdam divitis uberes fructus ager attulit:<a href='#FN400'>*</a> <span class="Versetto" id="LK12_17">17&#160;</span>et cogitabat intra se dicens: Quid faciam, quia non habeo quo congregem fructus meos?<a href='#FN401'>†</a> <span class="Versetto" id="LK12_18">18&#160;</span>Et dixit: Hoc faciam: destruam horrea mea, et majora faciam: et illuc congregabo omnia quæ nata sunt mihi, et bona mea, <span class="Versetto" id="LK12_19">19&#160;</span>et dicam animæ meæ: Anima, habes multa bona posita in annos plurimos: requiesce, comede, bibe, epulare.<a href='#FN402'>‡</a> <span class="Versetto" id="LK12_20">20&#160;</span>Dixit autem illi Deus: Stulte, hac nocte animam tuam repetunt a te: quæ autem parasti, cujus erunt?<a href='#FN403'>§</a> <span class="Versetto" id="LK12_21">21&#160;</span>Sic est qui sibi thesaurizat, et non est in Deum dives.<a href='#FN404'>**</a> <span class="Versetto" id="LK12_22">22&#160;</span>Dixitque ad discipulos suos: Ideo dico vobis, nolite solliciti esse animæ vestræ quid manducetis, neque corpori quid induamini.<a href='#FN405'>††</a> <span class="Versetto" id="LK12_23">23&#160;</span>Anima plus est quam esca, et corpus plus quam vestimentum. <span class="Versetto" id="LK12_24">24&#160;</span>Considerate corvos, quia non seminant, neque metunt, quibus non est cellarium, neque horreum, et Deus pascit illos. Quanto magis vos pluris estis illis?<a href='#FN406'>‡‡</a> <span class="Versetto" id="LK12_25">25&#160;</span>Quis autem vestrum cogitando potest adjicere ad staturam suam cubitum unum? <span class="Versetto" id="LK12_26">26&#160;</span>Si ergo neque quod minimum est potestis, quid de ceteris solliciti estis?<a href='#FN407'>§§</a> <span class="Versetto" id="LK12_27">27&#160;</span>Considerate lilia quomodo crescunt: non laborant, neque nent: dico autem vobis, nec Salomon in omni gloria sua vestiebatur sicut unum ex istis.<a href='#FN408'>***</a> <span class="Versetto" id="LK12_28">28&#160;</span>Si autem fœnum, quod hodie est in agro, et cras in clibanum mittitur, Deus sic vestit: quanto magis vos pusillæ fidei?<a href='#FN409'>†††</a> <span class="Versetto" id="LK12_29">29&#160;</span>Et vos nolite quærere quid manducetis, aut quid bibatis: et nolite in sublime tolli:<a href='#FN410'>‡‡‡</a> <span class="Versetto" id="LK12_30">30&#160;</span>hæc enim omnia gentes mundi quærunt. Pater autem vester scit quoniam his indigetis.<a href='#FN411'>§§§</a> <span class="Versetto" id="LK12_31">31&#160;</span>Verumtamen quærite primum regnum Dei, et justitiam ejus: et hæc omnia adjicientur vobis. <span class="Versetto" id="LK12_32">32&#160;</span>Nolite timere pusillus grex, quia complacuit Patri vestro dare vobis regnum.<a href='#FN412'>*</a> <span class="Versetto" id="LK12_33">33&#160;</span>Vendite quæ possidetis, et date eleemosynam. Facite vobis sacculos, qui non veterascunt, thesaurum non deficientem in cælis: quo fur non appropriat, neque tinea corrumpit.<a href='#FN413'>†</a> <span class="Versetto" id="LK12_34">34&#160;</span>Ubi enim thesaurus vester est, ibi et cor vestrum erit.<a href='#FN414'>‡</a> <span class="Versetto" id="LK12_35">35&#160;</span>Sint lumbi vestri præcincti, et lucernæ ardentes in manibus vestris,<a href='#FN415'>§</a> <span class="Versetto" id="LK12_36">36&#160;</span>et vos similes hominibus exspectantibus dominum suum quando revertatur a nuptiis: ut, cum venerit et pulsaverit, confestim aperiant ei.<a href='#FN416'>**</a> <span class="Versetto" id="LK12_37">37&#160;</span>Beati servi illi quos, cum venerit dominus, invenerit vigilantes: amen dico vobis, quod præcinget se, et faciet illos discumbere, et transiens ministrabit illis.<a href='#FN417'>††</a> <span class="Versetto" id="LK12_38">38&#160;</span>Et si venerit in secunda vigilia, et si in tertia vigilia venerit, et ita invenerit, beati sunt servi illi.<a href='#FN418'>‡‡</a> <span class="Versetto" id="LK12_39">39&#160;</span>Hoc autem scitote, quoniam si sciret paterfamilias, qua hora fur veniret, vigilaret utique, et non sineret perfodi domum suam. <span class="Versetto" id="LK12_40">40&#160;</span>Et vos estote parati: quia qua hora non putatis, Filius hominis veniet.<a href='#FN419'>§§</a> <span class="Versetto" id="LK12_41">41&#160;</span>Ait autem et Petrus: Domine, ad nos dicis hanc parabolam, an et ad omnes?<a href='#FN420'>***</a> <span class="Versetto" id="LK12_42">42&#160;</span>Dixit autem Dominus: Quis, putas, est fidelis dispensator, et prudens, quem constituit dominus supra familiam suam, ut det illis in tempore tritici mensuram?<a href='#FN421'>†††</a> <span class="Versetto" id="LK12_43">43&#160;</span>Beatus ille servus quem, cum venerit dominus, invenerit ita facientem.<a href='#FN422'>‡‡‡</a> <span class="Versetto" id="LK12_44">44&#160;</span>Vere dico vobis, quoniam supra omnia quæ possidet, constituet illum.<a href='#FN423'>§§§</a> <span class="Versetto" id="LK12_45">45&#160;</span>Quod si dixerit servus ille in corde suo: Moram facit dominus meus venire: et cœperit percutere servos, et ancillas, et edere, et bibere, et inebriari:<a href='#FN424'>*</a> <span class="Versetto" id="LK12_46">46&#160;</span>veniet dominus servi illius in die qua non sperat, et hora qua nescit, et dividet eum, partemque ejus cum infidelibus ponet.<a href='#FN425'>†</a> <span class="Versetto" id="LK12_47">47&#160;</span>Ille autem servus qui cognovit voluntatem domini sui, et non præparavit, et non facit secundum voluntatem ejus, vapulabit multis: <span class="Versetto" id="LK12_48">48&#160;</span>qui autem non cognovit, et fecit digna plagis, vapulabit paucis. Omni autem cui multum datum est, multum quæretur ab eo: et cui commendaverunt multum, plus petent ab eo.<a href='#FN426'>‡</a> <span class="Versetto" id="LK12_49">49&#160;</span>Ignem veni mittere in terram, et quid volo nisi ut accendatur?<a href='#FN427'>§</a> <span class="Versetto" id="LK12_50">50&#160;</span>Baptismo autem habeo baptizari: et quomodo coarctor usque dum perficiatur? <span class="Versetto" id="LK12_51">51&#160;</span>Putatis quia pacem veni dare in terram? non, dico vobis, sed separationem:<a href='#FN428'>**</a> <span class="Versetto" id="LK12_52">52&#160;</span>erunt enim ex hoc quinque in domo una divisi, tres in duos, et duo in tres<a href='#FN429'>††</a> <span class="Versetto" id="LK12_53">53&#160;</span>dividentur: pater in filium, et filius in patrem suum, mater in filiam, et filia in matrem, socrus in nurum suam, et nurus in socrum suam. <span class="Versetto" id="LK12_54">54&#160;</span>Dicebat autem et ad turbas: Cum videritis nubem orientem ab occasu, statim dicitis: Nimbus venit: et ita fit.<a href='#FN430'>‡‡</a> <span class="Versetto" id="LK12_55">55&#160;</span>Et cum austrum flantem, dicitis: Quia æstus erit: et fit. <span class="Versetto" id="LK12_56">56&#160;</span>Hypocritæ ! faciem cæli et terræ nostis probare: hoc autem tempus quomodo non probatis?<a href='#FN431'>§§</a> <span class="Versetto" id="LK12_57">57&#160;</span>quid autem et a vobis ipsis non judicatis quod justum est? <span class="Versetto" id="LK12_58">58&#160;</span>Cum autem vadis cum adversario tuo ad principem, in via da operam liberari ab illo, ne forte trahat te ad judicem, et judex tradat te exactori, et exactor mittat te in carcerem.<a href='#FN432'>***</a> <span class="Versetto" id="LK12_59">59&#160;</span>Dico tibi, non exies inde, donec etiam novissimum minutum reddas.<a href='#FN433'>†††</a></p>

  <p class='pT4' id='LK13_0'>13</p>

  <p class='Normale'><span class="Versetto" id="LK13_1">1&#160;</span>Aderant autem quidam ipso in tempore, nuntiantes illi de Galilæis, quorum sanguinem Pilatus miscuit cum sacrificiis eorum.<a href='#FN434'>*</a> <span class="Versetto" id="LK13_2">2&#160;</span>Et respondens dixit illis: Putatis quod hi Galilæi præ omnibus Galilæis peccatores fuerint, quia talia passi sunt? <span class="Versetto" id="LK13_3">3&#160;</span>Non, dico vobis: sed nisi pœnitentiam habueritis, omnes similiter peribitis.<a href='#FN435'>†</a> <span class="Versetto" id="LK13_4">4&#160;</span>Sicut illi decem et octo, supra quos cecidit turris in Siloë, et occidit eos: putatis quia et ipsi debitores fuerint præter omnes homines habitantes in Jerusalem?<a href='#FN436'>‡</a> <span class="Versetto" id="LK13_5">5&#160;</span>Non, dico vobis: sed si pœnitentiam non egeritis, omnes similiter peribitis. <span class="Versetto" id="LK13_6">6&#160;</span>Dicebat autem et hanc similitudinem: Arborem fici habebat quidam plantatam in vinea sua, et venit quærens fructum in illa, et non invenit.<a href='#FN437'>§</a> <span class="Versetto" id="LK13_7">7&#160;</span>Dixit autem ad cultorem vineæ: Ecce anni tres sunt ex quo venio quærens fructum in ficulnea hac, et non invenio: succide ergo illam: ut quid etiam terram occupat?<a href='#FN438'>**</a> <span class="Versetto" id="LK13_8">8&#160;</span>At ille respondens, dicit illi: Domine dimitte illam et hoc anno, usque dum fodiam circa illam, et mittam stercora,<a href='#FN439'>††</a> <span class="Versetto" id="LK13_9">9&#160;</span>et siquidem fecerit fructum: sin autem, in futurum succides eam.<a href='#FN440'>‡‡</a> <span class="Versetto" id="LK13_10">10&#160;</span>Erat autem docens in synagoga eorum sabbatis.<a href='#FN441'>§§</a> <span class="Versetto" id="LK13_11">11&#160;</span>Et ecce mulier, quæ habebat spiritum infirmitatis annis decem et octo: et erat inclinata, nec omnino poterat sursum respicere.<a href='#FN442'>***</a> <span class="Versetto" id="LK13_12">12&#160;</span>Quam cum videret Jesus, vocavit eam ad se, et ait illi: Mulier, dimissa es ab infirmitate tua. <span class="Versetto" id="LK13_13">13&#160;</span>Et imposuit illi manus, et confestim erecta est, et glorificabat Deum. <span class="Versetto" id="LK13_14">14&#160;</span>Respondens autem archisynagogus, indignans quia sabbato curasset Jesus, dicebat turbæ: Sex dies sunt in quibus oportet operari: in his ergo venite, et curamini, et non in die sabbati.<a href='#FN443'>†††</a> <span class="Versetto" id="LK13_15">15&#160;</span>Respondens autem ad illum Dominus, dixit: Hypocritæ, unusquisque vestrum sabbato non solvit bovem suum, aut asinum a præsepio, et ducit adaquare?<a href='#FN444'>‡‡‡</a> <span class="Versetto" id="LK13_16">16&#160;</span>Hanc autem filiam Abrahæ, quam alligavit Satanas, ecce decem et octo annis, non oportuit solvi a vinculo isto die sabbati?<a href='#FN445'>§§§</a> <span class="Versetto" id="LK13_17">17&#160;</span>Et cum hæc diceret, erubescebant omnes adversarii ejus: et omnis populus gaudebat in universis, quæ gloriose fiebant ab eo.<a href='#FN446'>*</a> <span class="Versetto" id="LK13_18">18&#160;</span>Dicebat ergo: Cui simile est regnum Dei, et cui simile æstimabo illud?<a href='#FN447'>†</a> <span class="Versetto" id="LK13_19">19&#160;</span>Simile est grano sinapis, quod acceptum homo misit in hortum suum, et crevit, et factum est in arborem magnam: et volucres cæli requieverunt in ramis ejus.<a href='#FN448'>‡</a> <span class="Versetto" id="LK13_20">20&#160;</span>Et iterum dixit: Cui simile æstimabo regnum Dei? <span class="Versetto" id="LK13_21">21&#160;</span>Simile est fermento, quod acceptum mulier abscondit in farinæ sata tria, donec fermentaretur totum.<a href='#FN449'>§</a> <span class="Versetto" id="LK13_22">22&#160;</span>Et ibat per civitates et castella, docens, et iter faciens in Jerusalem.<a href='#FN450'>**</a> <span class="Versetto" id="LK13_23">23&#160;</span>Ait autem illi quidam: Domine, si pauci sunt, qui salvantur? Ipse autem dixit ad illos: <span class="Versetto" id="LK13_24">24&#160;</span>Contendite intrare per angustam portam: quia multi, dico vobis, quærent intrare, et non poterunt.<a href='#FN451'>††</a> <span class="Versetto" id="LK13_25">25&#160;</span>Cum autem intraverit paterfamilias, et clauserit ostium, incipietis foris stare, et pulsare ostium, dicentes: Domine, aperi nobis: et respondens dicet vobis: Nescio vos unde sitis:<a href='#FN452'>‡‡</a> <span class="Versetto" id="LK13_26">26&#160;</span>tunc incipietis dicere: Manducavimus coram te, et bibimus, et in plateis nostris docuisti.<a href='#FN453'>§§</a> <span class="Versetto" id="LK13_27">27&#160;</span>Et dicet vobis: Nescio vos unde sitis: discedite a me omnes operarii iniquitatis. <span class="Versetto" id="LK13_28">28&#160;</span>Ibi erit fletus et stridor dentium: cum videritis Abraham, et Isaac, et Jacob, et omnes prophetas in regno Dei, vos autem expelli foras.<a href='#FN454'>***</a> <span class="Versetto" id="LK13_29">29&#160;</span>Et venient ab oriente, et occidente, et aquilone, et austro, et accumbent in regno Dei.<a href='#FN455'>†††</a> <span class="Versetto" id="LK13_30">30&#160;</span>Et ecce sunt novissimi qui erunt primi, et sunt primi qui erunt novissimi. <span class="Versetto" id="LK13_31">31&#160;</span>In ipsa die accesserunt quidam pharisæorum, dicentes illi: Exi, et vade hinc: quia Herodes vult te occidere. <span class="Versetto" id="LK13_32">32&#160;</span>Et ait illis: Ite, et dicite vulpi illi: Ecce ejicio dæmonia, et sanitates perficio hodie, et cras, et tertia die consummor.<a href='#FN456'>‡‡‡</a> <span class="Versetto" id="LK13_33">33&#160;</span>Verumtamen oportet me hodie et cras et sequenti die ambulare: quia non capit prophetam perire extra Jerusalem.<a href='#FN457'>§§§</a> <span class="Versetto" id="LK13_34">34&#160;</span>Jerusalem, Jerusalem, quæ occidis prophetas, et lapidas eos qui mittuntur ad te, quoties volui congregare filios tuos quemadmodum avis nidum suum sub pennis, et noluisti?<a href='#FN458'>*</a> <span class="Versetto" id="LK13_35">35&#160;</span>Ecce relinquetur vobis domus vestra deserta. Dico autem vobis, quia non videbitis me donec veniat cum dicetis: Benedictus qui venit in nomine Domini.<a href='#FN459'>†</a></p>

  <p class='pT4' id='LK14_0'>14</p>

  <p class='Normale'><span class="Versetto" id="LK14_1">1&#160;</span>Et factum est cum intraret Jesus in domum cujusdam principis pharisæorum sabbato manducare panem, et ipsi observabant eum.<a href='#FN460'>*</a> <span class="Versetto" id="LK14_2">2&#160;</span>Et ecce homo quidam hydropicus erat ante illum. <span class="Versetto" id="LK14_3">3&#160;</span>Et respondens Jesus dixit ad legisperitos et pharisæos, dicens: Si licet sabbato curare?<a href='#FN461'>†</a> <span class="Versetto" id="LK14_4">4&#160;</span>At illi tacuerunt. Ipse vero apprehensum sanavit eum, ac dimisit.<a href='#FN462'>‡</a> <span class="Versetto" id="LK14_5">5&#160;</span>Et respondens ad illos dixit: Cujus vestrum asinus, aut bos in puteum cadet, et non continuo extrahet illum die sabbati?<a href='#FN463'>§</a> <span class="Versetto" id="LK14_6">6&#160;</span>Et non poterant ad hæc respondere illi. <span class="Versetto" id="LK14_7">7&#160;</span>Dicebat autem et ad invitatos parabolam, intendens quomodo primos accubitus eligerent, dicens ad illos:<a href='#FN464'>**</a> <span class="Versetto" id="LK14_8">8&#160;</span>Cum invitatus fueris ad nuptias, non discumbas in primo loco, ne forte honoratior te sit invitatus ab illo.<a href='#FN465'>††</a> <span class="Versetto" id="LK14_9">9&#160;</span>Et veniens is, qui te et illum vocavit, dicat tibi: Da huic locum: et tunc incipias cum rubore novissimum locum tenere.<a href='#FN466'>‡‡</a> <span class="Versetto" id="LK14_10">10&#160;</span>Sed cum vocatus fueris, vade, recumbe in novissimo loco: ut, cum venerit qui te invitavit, dicat tibi: Amice, ascende superius. Tunc erit tibi gloria coram simul discumbentibus:<a href='#FN467'>§§</a> <span class="Versetto" id="LK14_11">11&#160;</span>quia omnis, qui se exaltat, humiliabitur: et qui se humiliat, exaltabitur. <span class="Versetto" id="LK14_12">12&#160;</span>Dicebat autem et ei, qui invitaverat: Cum facis prandium, aut cœnam, noli vocare amicos tuos, neque fratres tuos, neque cognatos, neque vicinos divites: ne forte te et ipsi reinvitent, et fiat tibi retributio;<a href='#FN468'>***</a> <span class="Versetto" id="LK14_13">13&#160;</span>sed cum facis convivium, voca pauperes, debiles, claudos, et cæcos:<a href='#FN469'>†††</a> <span class="Versetto" id="LK14_14">14&#160;</span>et beatus eris, quia non habent retribuere tibi: retribuetur enim tibi in resurrectione justorum.<a href='#FN470'>‡‡‡</a> <span class="Versetto" id="LK14_15">15&#160;</span>Hæc cum audisset quidam de simul discumbentibus, dixit illi: Beatus qui manducabit panem in regno Dei.<a href='#FN471'>§§§</a> <span class="Versetto" id="LK14_16">16&#160;</span>At ipse dixit ei: Homo quidam fecit cœnam magnam, et vocavit multos.<a href='#FN472'>*</a> <span class="Versetto" id="LK14_17">17&#160;</span>Et misit servum suum hora cœnæ dicere invitatis ut venirent, quia jam parata sunt omnia.<a href='#FN473'>†</a> <span class="Versetto" id="LK14_18">18&#160;</span>Et cœperunt simul omnes excusare. Primus dixit ei: Villam emi, et necesse habeo exire, et videre illam: rogo te, habe me excusatum.<a href='#FN474'>‡</a> <span class="Versetto" id="LK14_19">19&#160;</span>Et alter dixit: Juga boum emi quinque, et eo probare illa: rogo te, habe me excusatum.<a href='#FN475'>§</a> <span class="Versetto" id="LK14_20">20&#160;</span>Et alius dixit: Uxorem duxi, et ideo non possum venire.<a href='#FN476'>**</a> <span class="Versetto" id="LK14_21">21&#160;</span>Et reversus servus nuntiavit hæc domino suo. Tunc iratus paterfamilias, dixit servo suo: Exi cito in plateas et vicos civitatis: et pauperes, ac debiles, et cæcos, et claudos introduc huc. <span class="Versetto" id="LK14_22">22&#160;</span>Et ait servus: Domine, factum est ut imperasti, et adhuc locus est.<a href='#FN477'>††</a> <span class="Versetto" id="LK14_23">23&#160;</span>Et ait dominus servo: Exi in vias, et sæpes: et compelle intrare, ut impleatur domus mea.<a href='#FN478'>‡‡</a> <span class="Versetto" id="LK14_24">24&#160;</span>Dico autem vobis quod nemo virorum illorum qui vocati sunt, gustabit cœnam meam. <span class="Versetto" id="LK14_25">25&#160;</span>Ibant autem turbæ multæ cum eo: et conversus dixit ad illos:<a href='#FN479'>§§</a> <span class="Versetto" id="LK14_26">26&#160;</span>Si quis venit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus.<a href='#FN480'>***</a> <span class="Versetto" id="LK14_27">27&#160;</span>Et qui non bajulat crucem suam, et venit post me, non potest meus esse discipulus.<a href='#FN481'>†††</a> <span class="Versetto" id="LK14_28">28&#160;</span>Quis enim ex vobis volens turrim ædificare, non prius sedens computat sumptus, qui necessarii sunt, si habeat ad perficiendum,<a href='#FN482'>‡‡‡</a> <span class="Versetto" id="LK14_29">29&#160;</span>ne, posteaquam posuerit fundamentum, et non potuerit perficere, omnes qui vident, incipiant illudere ei,<a href='#FN483'>§§§</a> <span class="Versetto" id="LK14_30">30&#160;</span>dicentes: Quia hic homo cœpit ædificare, et non potuit consummare? <span class="Versetto" id="LK14_31">31&#160;</span>Aut quis rex iturus committere bellum adversus alium regem, non sedens prius cogitat, si possit cum decem millibus occurrere ei, qui cum viginti millibus venit ad se?<a href='#FN484'>*</a> <span class="Versetto" id="LK14_32">32&#160;</span>Alioquin adhuc illo longe agente, legationem mittens rogat ea quæ pacis sunt. <span class="Versetto" id="LK14_33">33&#160;</span>Sic ergo omnis ex vobis, qui non renuntiat omnibus quæ possidet, non potest meus esse discipulus.<a href='#FN485'>†</a> <span class="Versetto" id="LK14_34">34&#160;</span>Bonum est sal: si autem sal evanuerit, in quo condietur?<a href='#FN486'>‡</a> <span class="Versetto" id="LK14_35">35&#160;</span>Neque in terram, neque in sterquilinium utile est, sed foras mittetur. Qui habet aures audiendi, audiat.<a href='#FN487'>§</a></p>

  <p class='pT4' id='LK15_0'>15</p>

  <p class='Normale'><span class="Versetto" id="LK15_1">1&#160;</span>Erant autem appropinquantes ei publicani, et peccatores ut audirent illum. <span class="Versetto" id="LK15_2">2&#160;</span>Et murmurabant pharisæi, et scribæ, dicentes: Quia hic peccatores recipit, et manducat cum illis. <span class="Versetto" id="LK15_3">3&#160;</span>Et ait ad illos parabolam istam dicens: <span class="Versetto" id="LK15_4">4&#160;</span>Quis ex vobis homo, qui habet centum oves, et si perdiderit unam ex illis, nonne dimittit nonaginta novem in deserto, et vadit ad illam quæ perierat, donec inveniat eam?<a href='#FN488'>*</a> <span class="Versetto" id="LK15_5">5&#160;</span>Et cum invenerit eam, imponit in humeros suos gaudens:<a href='#FN489'>†</a> <span class="Versetto" id="LK15_6">6&#160;</span>et veniens domum convocat amicos et vicinos, dicens illis: Congratulamini mihi, quia inveni ovem meam, quæ perierat.<a href='#FN490'>‡</a> <span class="Versetto" id="LK15_7">7&#160;</span>Dico vobis quod ita gaudium erit in cælo super uno peccatore pœnitentiam agente, quam super nonaginta novem justis, qui non indigent pœnitentia.<a href='#FN491'>§</a> <span class="Versetto" id="LK15_8">8&#160;</span>Aut quæ mulier habens drachmas decem, si perdiderit drachmam unam, nonne accendit lucernam, et everrit domum, et quærit diligenter, donec inveniat?<a href='#FN492'>**</a> <span class="Versetto" id="LK15_9">9&#160;</span>Et cum invenerit convocat amicas et vicinas, dicens: Congratulamini mihi, quia inveni drachmam quam perdideram. <span class="Versetto" id="LK15_10">10&#160;</span>Ita, dico vobis, gaudium erit coram angelis Dei super uno peccatore pœnitentiam agente. <span class="Versetto" id="LK15_11">11&#160;</span>Ait autem: Homo quidam habuit duos filios:<a href='#FN493'>††</a> <span class="Versetto" id="LK15_12">12&#160;</span>et dixit adolescentior ex illis patri: Pater, da mihi portionem substantiæ, quæ me contingit. Et divisit illis substantiam.<a href='#FN494'>‡‡</a> <span class="Versetto" id="LK15_13">13&#160;</span>Et non post multos dies, congregatis omnibus, adolescentior filius peregre profectus est in regionem longinquam, et ibi dissipavit substantiam suam vivendo luxuriose.<a href='#FN495'>§§</a> <span class="Versetto" id="LK15_14">14&#160;</span>Et postquam omnia consummasset, facta est fames valida in regione illa, et ipse cœpit egere.<a href='#FN496'>***</a> <span class="Versetto" id="LK15_15">15&#160;</span>Et abiit, et adhæsit uni civium regionis illius: et misit illum in villam suam ut pasceret porcos.<a href='#FN497'>†††</a> <span class="Versetto" id="LK15_16">16&#160;</span>Et cupiebat implere ventrem suum de siliquis, quas porci manducabant: et nemo illi dabat.<a href='#FN498'>‡‡‡</a> <span class="Versetto" id="LK15_17">17&#160;</span>In se autem reversus, dixit: Quanti mercenarii in domo patris mei abundant panibus, ego autem hic fame pereo !<a href='#FN499'>§§§</a> <span class="Versetto" id="LK15_18">18&#160;</span>surgam, et ibo ad patrem meum, et dicam ei: Pater, peccavi in cælum, et coram te:<a href='#FN500'>*</a> <span class="Versetto" id="LK15_19">19&#160;</span>jam non sum dignus vocari filius tuus: fac me sicut unum de mercenariis tuis.<a href='#FN501'>†</a> <span class="Versetto" id="LK15_20">20&#160;</span>Et surgens venit ad patrem suum. Cum autem adhuc longe esset, vidit illum pater ipsius, et misericordia motus est, et accurrens cecidit super collum ejus, et osculatus est eum.<a href='#FN502'>‡</a> <span class="Versetto" id="LK15_21">21&#160;</span>Dixitque ei filius: Pater, peccavi in cælum, et coram te: jam non sum dignus vocari filius tuus. <span class="Versetto" id="LK15_22">22&#160;</span>Dixit autem pater ad servos suos: Cito proferte stolam primam, et induite illum, et date annulum in manum ejus, et calceamenta in pedes ejus:<a href='#FN503'>§</a> <span class="Versetto" id="LK15_23">23&#160;</span>et adducite vitulum saginatum, et occidite, et manducemus, et epulemur:<a href='#FN504'>**</a> <span class="Versetto" id="LK15_24">24&#160;</span>quia hic filius meus mortuus erat, et revixit: perierat, et inventus est. Et cœperunt epulari.<a href='#FN505'>††</a> <span class="Versetto" id="LK15_25">25&#160;</span>Erat autem filius ejus senior in agro: et cum veniret, et appropinquaret domui, audivit symphoniam et chorum:<a href='#FN506'>‡‡</a> <span class="Versetto" id="LK15_26">26&#160;</span>et vocavit unum de servis, et interrogavit quid hæc essent.<a href='#FN507'>§§</a> <span class="Versetto" id="LK15_27">27&#160;</span>Isque dixit illi: Frater tuus venit, et occidit pater tuus vitulum saginatum, quia salvum illum recepit. <span class="Versetto" id="LK15_28">28&#160;</span>Indignatus est autem, et nolebat introire. Pater ergo illius egressus, cœpit rogare illum.<a href='#FN508'>***</a> <span class="Versetto" id="LK15_29">29&#160;</span>At ille respondens, dixit patri suo: Ecce tot annis servio tibi, et numquam mandatum tuum præterivi: et numquam dedisti mihi hædum ut cum amicis meis epularer.<a href='#FN509'>†††</a> <span class="Versetto" id="LK15_30">30&#160;</span>Sed postquam filius tuus hic, qui devoravit substantiam suam cum meretricibus, venit, occidisti illi vitulum saginatum.<a href='#FN510'>‡‡‡</a> <span class="Versetto" id="LK15_31">31&#160;</span>At ipse dixit illi: Fili, tu semper mecum es, et omnia mea tua sunt: <span class="Versetto" id="LK15_32">32&#160;</span>epulari autem, et gaudere oportebat, quia frater tuus hic mortuus erat, et revixit; perierat, et inventus est.</p>

  <p class='pT4' id='LK16_0'>16</p>

  <p class='Normale'><span class="Versetto" id="LK16_1">1&#160;</span>Dicebat autem et ad discipulos suos: Homo quidam erat dives, qui habebat villicum: et hic diffamatus est apud illum quasi dissipasset bona ipsius.<a href='#FN511'>*</a> <span class="Versetto" id="LK16_2">2&#160;</span>Et vocavit illum, et ait illi: Quid hoc audio de te? redde rationem villicationis tuæ: jam enim non poteris villicare. <span class="Versetto" id="LK16_3">3&#160;</span>Ait autem villicus intra se: Quid faciam, quia dominus meus aufert a me villicationem? Fodere non valeo, mendicare erubesco. <span class="Versetto" id="LK16_4">4&#160;</span>Scio quid faciam, ut, cum amotus fuero a villicatione, recipiant me in domos suas. <span class="Versetto" id="LK16_5">5&#160;</span>Convocatis itaque singulis debitoribus domini sui, dicebat primo: Quantum debes domino meo? <span class="Versetto" id="LK16_6">6&#160;</span>At ille dixit: Centum cados olei. Dixitque illi: Accipe cautionem tuam: et sede cito, scribe quinquaginta.<a href='#FN512'>†</a> <span class="Versetto" id="LK16_7">7&#160;</span>Deinde alii dixit: Tu vero quantum debes? Qui ait: Centum coros tritici. Ait illi: Accipe litteras tuas, et scribe octoginta. <span class="Versetto" id="LK16_8">8&#160;</span>Et laudavit dominus villicum iniquitatis, quia prudenter fecisset: quia filii hujus sæculi prudentiores filiis lucis in generatione sua sunt.<a href='#FN513'>‡</a> <span class="Versetto" id="LK16_9">9&#160;</span>Et ego vobis dico: facite vobis amicos de mammona iniquitatis: ut, cum defeceritis, recipiant vos in æterna tabernacula.<a href='#FN514'>§</a> <span class="Versetto" id="LK16_10">10&#160;</span>Qui fidelis est in minimo, et in majori fidelis est: et qui in modico iniquus est, et in majori iniquus est.<a href='#FN515'>**</a> <span class="Versetto" id="LK16_11">11&#160;</span>Si ergo in iniquo mammona fideles non fuistis quod verum est, quis credet vobis?<a href='#FN516'>††</a> <span class="Versetto" id="LK16_12">12&#160;</span>Et si in alieno fideles non fuistis, quod vestrum est, quis dabit vobis?<a href='#FN517'>‡‡</a> <span class="Versetto" id="LK16_13">13&#160;</span>Nemo servus potest duobus dominis servire: aut enim unum odiet, et alterum diliget: aut uni adhærebit, et alterum contemnet. Non potestis Deo servire et mammonæ.<a href='#FN518'>§§</a> <span class="Versetto" id="LK16_14">14&#160;</span>Audiebant autem omnia hæc pharisæi, qui erant avari: et deridebant illum.<a href='#FN519'>***</a> <span class="Versetto" id="LK16_15">15&#160;</span>Et ait illis: Vos estis qui justificatis vos coram hominibus: Deus autem novit corda vestra: quia quod hominibus altum est, abominatio est ante Deum.<a href='#FN520'>†††</a> <span class="Versetto" id="LK16_16">16&#160;</span>Lex et prophetæ usque ad Joannem: ex eo regnum Dei evangelizatur, et omnis in illud vim facit.<a href='#FN521'>‡‡‡</a> <span class="Versetto" id="LK16_17">17&#160;</span>Facilius est autem cælum et terram præterire, quam de lege unum apicem cadere.<a href='#FN522'>§§§</a> <span class="Versetto" id="LK16_18">18&#160;</span>Omnis qui dimittit uxorem suam et alteram ducit, mœchatur: et qui dimissam a viro ducit, mœchatur.<a href='#FN523'>*</a> <span class="Versetto" id="LK16_19">19&#160;</span>Homo quidam erat dives, qui induebatur purpura et bysso, et epulabatur quotidie splendide.<a href='#FN524'>†</a> <span class="Versetto" id="LK16_20">20&#160;</span>Et erat quidam mendicus, nomine Lazarus, qui jacebat ad januam ejus, ulceribus plenus,<a href='#FN525'>‡</a> <span class="Versetto" id="LK16_21">21&#160;</span>cupiens saturari de micis quæ cadebant de mensa divitis, et nemo illi dabat: sed et canes veniebant, et lingebant ulcera ejus.<a href='#FN526'>§</a> <span class="Versetto" id="LK16_22">22&#160;</span>Factum est autem ut moreretur mendicus, et portaretur ab angelis in sinum Abrahæ. Mortuus est autem et dives, et sepultus est in inferno.<a href='#FN527'>**</a> <span class="Versetto" id="LK16_23">23&#160;</span>Elevans autem oculos suos, cum esset in tormentis, vidit Abraham a longe, et Lazarum in sinu ejus:<a href='#FN528'>††</a> <span class="Versetto" id="LK16_24">24&#160;</span>et ipse clamans dixit: Pater Abraham, miserere mei, et mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma.<a href='#FN529'>‡‡</a> <span class="Versetto" id="LK16_25">25&#160;</span>Et dixit illi Abraham: Fili, recordare quia recepisti bona in vita tua, et Lazarus similiter mala: nunc autem hic consolatur, tu vero cruciaris:<a href='#FN530'>§§</a> <span class="Versetto" id="LK16_26">26&#160;</span>et in his omnibus inter nos et vos chaos magnum firmatum est: ut hi qui volunt hinc transire ad vos, non possint, neque inde huc transmeare.<a href='#FN531'>***</a> <span class="Versetto" id="LK16_27">27&#160;</span>Et ait: Rogo ergo te, pater, ut mittas eum in domum patris mei:<a href='#FN532'>†††</a> <span class="Versetto" id="LK16_28">28&#160;</span>habeo enim quinque fratres: ut testetur illis, ne et ipsi veniant in hunc locum tormentorum. <span class="Versetto" id="LK16_29">29&#160;</span>Et ait illi Abraham: Habent Moysen et prophetas: audiant illos. <span class="Versetto" id="LK16_30">30&#160;</span>At ille dixit: Non, pater Abraham: sed si quis ex mortuis ierit ad eos, pœnitentiam agent. <span class="Versetto" id="LK16_31">31&#160;</span>Ait autem illi: Si Moysen et prophetas non audiunt, neque si quis ex mortuis resurrexerit, credent.<a href='#FN533'>‡‡‡</a></p>

  <p class='pT4' id='LK17_0'>17</p>

  <p class='Normale'><span class="Versetto" id="LK17_1">1&#160;</span>Et ait ad discipulos suos: Impossibile est ut non veniant scandala: væ autem illi per quem veniunt.<a href='#FN534'>*</a> <span class="Versetto" id="LK17_2">2&#160;</span>Utilius est illi si lapis molaris imponatur circa collum ejus, et projiciatur in mare quam ut scandalizet unum de pusillis istis.<a href='#FN535'>†</a> <span class="Versetto" id="LK17_3">3&#160;</span>Attendite vobis: Si peccaverit in te frater tuus, increpa illum: et si pœnitentiam egerit, dimitte illi.<a href='#FN536'>‡</a> <span class="Versetto" id="LK17_4">4&#160;</span>Et si septies in die peccaverit in te, et septies in die conversus fuerit ad te, dicens: Pœnitet me, dimitte illi.<a href='#FN537'>§</a> <span class="Versetto" id="LK17_5">5&#160;</span>Et dixerunt apostoli Domino: Adauge nobis fidem.<a href='#FN538'>**</a> <span class="Versetto" id="LK17_6">6&#160;</span>Dixit autem Dominus: Si habueritis fidem sicut granum sinapis, dicetis huic arbori moro: Eradicare, et transplantare in mare, et obediet vobis.<a href='#FN539'>††</a> <span class="Versetto" id="LK17_7">7&#160;</span>Quis autem vestrum habens servum arantem aut pascentem, qui regresso de agro dicat illi: Statim transi, recumbe:<a href='#FN540'>‡‡</a> <span class="Versetto" id="LK17_8">8&#160;</span>et non dicat ei: Para quod cœnem, et præcinge te, et ministra mihi donec manducem, et bibam, et post hæc tu manducabis, et bibes?<a href='#FN541'>§§</a> <span class="Versetto" id="LK17_9">9&#160;</span>Numquid gratiam habet servo illi, quia fecit quæ ei imperaverat? <span class="Versetto" id="LK17_10">10&#160;</span>non puto. Sic et vos cum feceritis omnia quæ præcepta sunt vobis, dicite: Servi inutiles sumus: quod debuimus facere, fecimus.<a href='#FN542'>***</a> <span class="Versetto" id="LK17_11">11&#160;</span>Et factum est, dum iret in Jerusalem, transibat per mediam Samariam et Galilæam.<a href='#FN543'>†††</a> <span class="Versetto" id="LK17_12">12&#160;</span>Et cum ingrederetur quoddam castellum, occurrerunt ei decem viri leprosi, qui steterunt a longe:<a href='#FN544'>‡‡‡</a> <span class="Versetto" id="LK17_13">13&#160;</span>et levaverunt vocem, dicentes: Jesu præceptor, miserere nostri.<a href='#FN545'>§§§</a> <span class="Versetto" id="LK17_14">14&#160;</span>Quos ut vidit, dixit: Ite, ostendite vos sacerdotibus. Et factum est, dum irent, mundati sunt.<a href='#FN546'>*</a> <span class="Versetto" id="LK17_15">15&#160;</span>Unus autem ex illis, ut vidit quia mundatus est, regressus est, cum magna voce magnificans Deum,<a href='#FN547'>†</a> <span class="Versetto" id="LK17_16">16&#160;</span>et cecidit in faciem ante pedes ejus, gratias agens: et hic erat Samaritanus.<a href='#FN548'>‡</a> <span class="Versetto" id="LK17_17">17&#160;</span>Respondens autem Jesus, dixit: Nonne decem mundati sunt? et novem ubi sunt? <span class="Versetto" id="LK17_18">18&#160;</span>Non est inventus qui rediret, et daret gloriam Deo, nisi hic alienigena. <span class="Versetto" id="LK17_19">19&#160;</span>Et ait illi: Surge, vade: quia fides tua te salvum fecit.<a href='#FN549'>§</a> <span class="Versetto" id="LK17_20">20&#160;</span>Interrogatus autem a pharisæis: Quando venit regnum Dei? respondens eis, dixit: Non venit regnum Dei cum observatione:<a href='#FN550'>**</a> <span class="Versetto" id="LK17_21">21&#160;</span>neque dicent: Ecce hic, aut ecce illic. Ecce enim regnum Dei intra vos est.<a href='#FN551'>††</a> <span class="Versetto" id="LK17_22">22&#160;</span>Et ait ad discipulos suos: Venient dies quando desideretis videre unum diem Filii hominis, et non videbitis.<a href='#FN552'>‡‡</a> <span class="Versetto" id="LK17_23">23&#160;</span>Et dicent vobis: Ecce hic, et ecce illic. Nolite ire, neque sectemini:<a href='#FN553'>§§</a> <span class="Versetto" id="LK17_24">24&#160;</span>nam, sicut fulgur coruscans de sub cælo in ea quæ sub cælo sunt, fulget: ita erit Filius hominis in die sua.<a href='#FN554'>***</a> <span class="Versetto" id="LK17_25">25&#160;</span>Primum autem oportet illum multa pati, et reprobari a generatione hac.<a href='#FN555'>†††</a> <span class="Versetto" id="LK17_26">26&#160;</span>Et sicut factum est in diebus Noë, ita erit et in diebus Filii hominis:<a href='#FN556'>‡‡‡</a> <span class="Versetto" id="LK17_27">27&#160;</span>edebant et bibebant: uxores ducebant et dabantur ad nuptias, usque in diem, qua intravit Noë in arcam: et venit diluvium, et perdidit omnes.<a href='#FN557'>§§§</a> <span class="Versetto" id="LK17_28">28&#160;</span>Similiter sicut factum est in diebus Lot: edebant et bibebant, emebant et vendebant, plantabant et ædificabant:<a href='#FN558'>*</a> <span class="Versetto" id="LK17_29">29&#160;</span>qua die autem exiit Lot a Sodomis, pluit ignem et sulphur de cælo, et omnes perdidit: <span class="Versetto" id="LK17_30">30&#160;</span>secundum hæc erit qua die Filius hominis revelabitur.<a href='#FN559'>†</a> <span class="Versetto" id="LK17_31">31&#160;</span>In illa hora, qui fuerit in tecto, et vasa ejus in domo, ne descendat tollere illa: et qui in agro, similiter non redeat retro.<a href='#FN560'>‡</a> <span class="Versetto" id="LK17_32">32&#160;</span>Memores estote uxoris Lot.<a href='#FN561'>§</a> <span class="Versetto" id="LK17_33">33&#160;</span>Quicumque quæsierit animam suam salvam facere, perdet illam: et quicumque perdiderit illam, vivificabit eam.<a href='#FN562'>**</a> <span class="Versetto" id="LK17_34">34&#160;</span>Dico vobis: In illa nocte erunt duo in lecto uno: unus assumetur, et alter relinquetur:<a href='#FN563'>††</a> <span class="Versetto" id="LK17_35">35&#160;</span>duæ erunt molentes in unum: una assumetur, et altera relinquetur: duo in agro: unus assumetur, et alter relinquetur.<a href='#FN564'>‡‡</a> <span class="Versetto" id="LK17_36">36&#160;</span>Respondentes dicunt illi: Ubi Domine? <span class="Versetto" id="LK17_37">37&#160;</span>Qui dixit illis: Ubicumque fuerit corpus, illuc congregabuntur et aquilæ.<a href='#FN565'>§§</a></p>

  <p class='pT4' id='LK18_0'>18</p>

  <p class='Normale'><span class="Versetto" id="LK18_1">1&#160;</span>Dicebat autem et parabolam ad illos, quoniam oportet semper orare et non deficere, <span class="Versetto" id="LK18_2">2&#160;</span>dicens: Judex quidam erat in quadam civitate, qui Deum non timebat, et hominem non reverebatur.<a href='#FN566'>*</a> <span class="Versetto" id="LK18_3">3&#160;</span>Vidua autem quædam erat in civitate illa, et veniebat ad eum, dicens: Vindica me de adversario meo.<a href='#FN567'>†</a> <span class="Versetto" id="LK18_4">4&#160;</span>Et nolebat per multum tempus. Post hæc autem dixit intra se: Etsi Deum non timeo, nec hominem revereor: <span class="Versetto" id="LK18_5">5&#160;</span>tamen quia molesta est mihi hæc vidua, vindicabo illam, ne in novissimo veniens sugillet me. <span class="Versetto" id="LK18_6">6&#160;</span>Ait autem Dominus: Audite quid judex iniquitatis dicit: <span class="Versetto" id="LK18_7">7&#160;</span>Deus autem non faciet vindictam electorum suorum clamantium ad se die ac nocte, et patientiam habebit in illis? <span class="Versetto" id="LK18_8">8&#160;</span>Dico vobis quia cito faciet vindictam illorum. Verumtamen Filius hominis veniens, putas, inveniet fidem in terra?<a href='#FN568'>‡</a> <span class="Versetto" id="LK18_9">9&#160;</span>Dixit autem et ad quosdam qui in se confidebant tamquam justi, et aspernabantur ceteros, parabolam istam: <span class="Versetto" id="LK18_10">10&#160;</span>Duo homines ascenderunt in templum ut orarent: unus pharisæus et alter publicanus.<a href='#FN569'>§</a> <span class="Versetto" id="LK18_11">11&#160;</span>Pharisæus stans, hæc apud se orabat: Deus, gratias ago tibi, quia non sum sicut ceteri hominum: raptores, injusti, adulteri, velut etiam hic publicanus:<a href='#FN570'>**</a> <span class="Versetto" id="LK18_12">12&#160;</span>jejuno bis in sabbato, decimas do omnium quæ possideo.<a href='#FN571'>††</a> <span class="Versetto" id="LK18_13">13&#160;</span>Et publicanus a longe stans, nolebat nec oculos ad cælum levare: sed percutiebat pectus suum, dicens: Deus propitius esto mihi peccatori.<a href='#FN572'>‡‡</a> <span class="Versetto" id="LK18_14">14&#160;</span>Dico vobis, descendit hic justificatus in domum suam ab illo: quia omnis qui se exaltat, humiliabitur, et qui se humiliat, exaltabitur.<a href='#FN573'>§§</a> <span class="Versetto" id="LK18_15">15&#160;</span>Afferebant autem ad illum et infantes, ut eos tangeret. Quod cum viderent discipuli, increpabant illos.<a href='#FN574'>***</a> <span class="Versetto" id="LK18_16">16&#160;</span>Jesus autem convocans illos, dixit: Sinite pueros venire ad me, et nolite vetare eos: talium est enim regnum Dei.<a href='#FN575'>†††</a> <span class="Versetto" id="LK18_17">17&#160;</span>Amen dico vobis, quicumque non acceperit regnum Dei sicut puer, non intrabit in illud.<a href='#FN576'>‡‡‡</a> <span class="Versetto" id="LK18_18">18&#160;</span>Et interrogavit eum quidam princeps, dicens: Magister bone, quid faciens vitam æternam possidebo?<a href='#FN577'>§§§</a> <span class="Versetto" id="LK18_19">19&#160;</span>Dixit autem ei Jesus: Quid me dicis bonum? nemo bonus nisi solus Deus.<a href='#FN578'>*</a> <span class="Versetto" id="LK18_20">20&#160;</span>Mandata nosti: non occides; non mœchaberis; non furtum facies; non falsum testimonium dices; honora patrem tuum et matrem. <span class="Versetto" id="LK18_21">21&#160;</span>Qui ait: Hæc omnia custodivi a juventute mea. <span class="Versetto" id="LK18_22">22&#160;</span>Quo audito, Jesus ait ei: Adhuc unum tibi deest: omnia quæcumque habes vende, et da pauperibus, et habebis thesaurum in cælo: et veni, sequere me. <span class="Versetto" id="LK18_23">23&#160;</span>His ille auditis, contristatus est: quia dives erat valde.<a href='#FN579'>†</a> <span class="Versetto" id="LK18_24">24&#160;</span>Videns autem Jesus illum tristem factum, dixit: Quam difficile, qui pecunias habent, in regnum Dei intrabunt ! <span class="Versetto" id="LK18_25">25&#160;</span>facilius est enim camelum per foramen acus transire quam divitem intrare in regnum Dei.<a href='#FN580'>‡</a> <span class="Versetto" id="LK18_26">26&#160;</span>Et dixerunt qui audiebant: Et quis potest salvus fieri?<a href='#FN581'>§</a> <span class="Versetto" id="LK18_27">27&#160;</span>Ait illis: Quæ impossibilia sunt apud homines, possibilia sunt apud Deum. <span class="Versetto" id="LK18_28">28&#160;</span>Ait autem Petrus: Ecce nos dimisimus omnia et secuti sumus te. <span class="Versetto" id="LK18_29">29&#160;</span>Qui dixit eis: Amen dico vobis, nemo est qui reliquit domum, aut parentes, aut fratres, aut uxorem, aut filios propter regnum Dei,<a href='#FN582'>**</a> <span class="Versetto" id="LK18_30">30&#160;</span>et non recipiat multo plura in hoc tempore, et in sæculo venturo vitam æternam.<a href='#FN583'>††</a> <span class="Versetto" id="LK18_31">31&#160;</span>Assumpsit autem Jesus duodecim, et ait illis: Ecce ascendimus Jerosolymam, et consummabuntur omnia quæ scripta sunt per prophetas de Filio hominis:<a href='#FN584'>‡‡</a> <span class="Versetto" id="LK18_32">32&#160;</span>tradetur enim gentibus, et illudetur, et flagellabitur, et conspuetur: <span class="Versetto" id="LK18_33">33&#160;</span>et postquam flagellaverint, occident eum, et tertia die resurget. <span class="Versetto" id="LK18_34">34&#160;</span>Et ipsi nihil horum intellexerunt, et erat verbum istud absconditum ab eis, et non intelligebant quæ dicebantur.<a href='#FN585'>§§</a> <span class="Versetto" id="LK18_35">35&#160;</span>Factum est autem, cum appropinquaret Jericho, cæcus quidam sedebat secus viam, mendicans.<a href='#FN586'>***</a> <span class="Versetto" id="LK18_36">36&#160;</span>Et cum audiret turbam prætereuntem, interrogabat quid hoc esset. <span class="Versetto" id="LK18_37">37&#160;</span>Dixerunt autem ei quod Jesus Nazarenus transiret. <span class="Versetto" id="LK18_38">38&#160;</span>Et clamavit, dicens: Jesu, fili David, miserere mei. <span class="Versetto" id="LK18_39">39&#160;</span>Et qui præibant, increpabant eum ut taceret. Ipse vero multo magis clamabat: Fili David, miserere mei.<a href='#FN587'>†††</a> <span class="Versetto" id="LK18_40">40&#160;</span>Stans autem Jesus jussit illum adduci ad se. Et cum appropinquasset, interrogavit illum,<a href='#FN588'>‡‡‡</a> <span class="Versetto" id="LK18_41">41&#160;</span>dicens: Quid tibi vis faciam? At ille dixit: Domine, ut videam.<a href='#FN589'>§§§</a> <span class="Versetto" id="LK18_42">42&#160;</span>Et Jesus dixit illi: Respice, fides tua te salvum fecit. <span class="Versetto" id="LK18_43">43&#160;</span>Et confestim vidit, et sequebatur illum magnificans Deum. Et omnis plebs ut vidit, dedit laudem Deo.<a href='#FN590'>*</a></p>

  <p class='pT4' id='LK19_0'>19</p>

  <p class='Normale'><span class="Versetto" id="LK19_1">1&#160;</span>Et ingressus perambulabat Jericho.<a href='#FN591'>*</a> <span class="Versetto" id="LK19_2">2&#160;</span>Et ecce vir nomine Zachæus: et hic princeps erat publicanorum, et ipse dives: <span class="Versetto" id="LK19_3">3&#160;</span>et quærebat videre Jesum, quis esset: et non poterat præ turba, quia statura pusillus erat.<a href='#FN592'>†</a> <span class="Versetto" id="LK19_4">4&#160;</span>Et præcurrens ascendit in arborem sycomorum ut videret eum: quia inde erat transiturus.<a href='#FN593'>‡</a> <span class="Versetto" id="LK19_5">5&#160;</span>Et cum venisset ad locum, suspiciens Jesus vidit illum, et dixit ad eum: Zachæe, festinans descende: quia hodie in domo tua oportet me manere.<a href='#FN594'>§</a> <span class="Versetto" id="LK19_6">6&#160;</span>Et festinans descendit, et excepit illum gaudens. <span class="Versetto" id="LK19_7">7&#160;</span>Et cum viderent omnes, murmurabant, dicentes quod ad hominem peccatorem divertisset.<a href='#FN595'>**</a> <span class="Versetto" id="LK19_8">8&#160;</span>Stans autem Zachæus, dixit ad Dominum: Ecce dimidium bonorum meorum, Domine, do pauperibus: et si quid aliquem defraudavi, reddo quadruplum.<a href='#FN596'>††</a> <span class="Versetto" id="LK19_9">9&#160;</span>Ait Jesus ad eum: Quia hodie salus domui huic facta est: eo quod et ipse filius sit Abrahæ.<a href='#FN597'>‡‡</a> <span class="Versetto" id="LK19_10">10&#160;</span>Venit enim Filius hominis quærere, et salvum facere quod perierat.<a href='#FN598'>§§</a> <span class="Versetto" id="LK19_11">11&#160;</span>Hæc illis audientibus adjiciens, dixit parabolam, eo quod esset prope Jerusalem: et quia existimarent quod confestim regnum Dei manifestaretur.<a href='#FN599'>***</a> <span class="Versetto" id="LK19_12">12&#160;</span>Dixit ergo: Homo quidam nobilis abiit in regionem longinquam accipere sibi regnum, et reverti.<a href='#FN600'>†††</a> <span class="Versetto" id="LK19_13">13&#160;</span>Vocatis autem decem servis suis, dedit eis decem mnas, et ait ad illos: Negotiamini dum venio.<a href='#FN601'>‡‡‡</a> <span class="Versetto" id="LK19_14">14&#160;</span>Cives autem ejus oderant eum: et miserunt legationem post illum, dicentes: Nolumus hunc regnare super nos. <span class="Versetto" id="LK19_15">15&#160;</span>Et factum est ut rediret accepto regno: et jussit vocari servos, quibus dedit pecuniam, ut sciret quantum quisque negotiatus esset.<a href='#FN602'>§§§</a> <span class="Versetto" id="LK19_16">16&#160;</span>Venit autem primus dicens: Domine, mna tua decem mnas acquisivit.<a href='#FN603'>*</a> <span class="Versetto" id="LK19_17">17&#160;</span>Et ait illi: Euge bone serve, quia in modico fuisti fidelis, eris potestatem habens super decem civitates.<a href='#FN604'>†</a> <span class="Versetto" id="LK19_18">18&#160;</span>Et alter venit, dicens: Domine, mna tua fecit quinque mnas.<a href='#FN605'>‡</a> <span class="Versetto" id="LK19_19">19&#160;</span>Et huic ait: Et tu esto super quinque civitates. <span class="Versetto" id="LK19_20">20&#160;</span>Et alter venit, dicens: Domine, ecce mna tua, quam habui repositam in sudario:<a href='#FN606'>§</a> <span class="Versetto" id="LK19_21">21&#160;</span>timui enim te, quia homo austerus es: tollis quod non posuisti, et metis quod non seminasti.<a href='#FN607'>**</a> <span class="Versetto" id="LK19_22">22&#160;</span>Dicit ei: De ore tuo te judico, serve nequam. Sciebas quod ego homo austerus sum, tollens quod non posui, et metens quod non seminavi:<a href='#FN608'>††</a> <span class="Versetto" id="LK19_23">23&#160;</span>et quare non dedisti pecuniam meam ad mensam, ut ego veniens cum usuris utique exegissem illam?<a href='#FN609'>‡‡</a> <span class="Versetto" id="LK19_24">24&#160;</span>Et astantibus dixit: Auferte ab illo mnam, et date illi qui decem mnas habet.<a href='#FN610'>§§</a> <span class="Versetto" id="LK19_25">25&#160;</span>Et dixerunt ei: Domine, habet decem mnas. <span class="Versetto" id="LK19_26">26&#160;</span>Dico autem vobis, quia omni habenti dabitur, et abundabit: ab eo autem qui non habet, et quod habet auferetur ab eo.<a href='#FN611'>***</a> <span class="Versetto" id="LK19_27">27&#160;</span>Verumtamen inimicos meos illos, qui noluerunt me regnare super se, adducite huc: et interficite ante me. <span class="Versetto" id="LK19_28">28&#160;</span>Et his dictis, præcedebat ascendens Jerosolymam.<a href='#FN612'>†††</a> <span class="Versetto" id="LK19_29">29&#160;</span>Et factum est, cum appropinquasset ad Bethphage et Bethaniam, ad montem qui vocatur Oliveti, misit duos discipulos suos,<a href='#FN613'>‡‡‡</a> <span class="Versetto" id="LK19_30">30&#160;</span>dicens: Ite in castellum quod contra est: in quod introëuntes, invenietis pullum asinæ alligatum, cui nemo umquam hominum sedit: solvite illum, et adducite.<a href='#FN614'>§§§</a> <span class="Versetto" id="LK19_31">31&#160;</span>Et si quis vos interrogaverit: Quare solvitis? sic dicetis ei: Quia Dominus operam ejus desiderat. <span class="Versetto" id="LK19_32">32&#160;</span>Abierunt autem qui missi erant: et invenerunt, sicut dixit illis, stantem pullum. <span class="Versetto" id="LK19_33">33&#160;</span>Solventibus autem illis pullum, dixerunt domini ejus ad illos: Quid solvitis pullum?<a href='#FN615'>*</a> <span class="Versetto" id="LK19_34">34&#160;</span>At illi dixerunt: Quia Dominus eum necessarium habet. <span class="Versetto" id="LK19_35">35&#160;</span>Et duxerunt illum ad Jesum. Et jacentes vestimenta sua supra pullum, imposuerunt Jesum.<a href='#FN616'>†</a> <span class="Versetto" id="LK19_36">36&#160;</span>Eunte autem illo, substernebant vestimenta sua in via: <span class="Versetto" id="LK19_37">37&#160;</span>et cum appropinquaret jam ad descensum montis Oliveti, cœperunt omnes turbæ discipulorum gaudentes laudare Deum voce magna super omnibus, quas viderant, virtutibus,<a href='#FN617'>‡</a> <span class="Versetto" id="LK19_38">38&#160;</span>dicentes: Benedictus, qui venit rex in nomine Domini: pax in cælo, et gloria in excelsis.<a href='#FN618'>§</a> <span class="Versetto" id="LK19_39">39&#160;</span>Et quidam pharisæorum de turbis dixerunt ad illum: Magister, increpa discipulos tuos.<a href='#FN619'>**</a> <span class="Versetto" id="LK19_40">40&#160;</span>Quibus ipse ait: Dico vobis, quia si hi tacuerint, lapides clamabunt.<a href='#FN620'>††</a> <span class="Versetto" id="LK19_41">41&#160;</span>Et ut appropinquavit, videns civitatem flevit super illam, dicens: <span class="Versetto" id="LK19_42">42&#160;</span>Quia si cognovisses et tu, et quidem in hac die tua, quæ ad pacem tibi: nunc autem abscondita sunt ab oculis tuis. <span class="Versetto" id="LK19_43">43&#160;</span>Quia venient dies in te: et circumdabunt te inimici tui vallo, et circumdabunt te: et coangustabunt te undique: <span class="Versetto" id="LK19_44">44&#160;</span>et ad terram prosternent te, et filios tuos, qui in te sunt, et non relinquent in te lapidem super lapidem: eo quod non cognoveris tempus visitationis tuæ.<a href='#FN621'>‡‡</a> <span class="Versetto" id="LK19_45">45&#160;</span>Et ingressus in templum, cœpit ejicere vendentes in illo, et ementes,<a href='#FN622'>§§</a> <span class="Versetto" id="LK19_46">46&#160;</span>dicens illis: Scriptum est: Quia domus mea domus orationis est: vos autem fecistis illam speluncam latronum. <span class="Versetto" id="LK19_47">47&#160;</span>Et erat docens quotidie in templo. Principes autem sacerdotum, et scribæ, et princeps plebis quærebant illum perdere:<a href='#FN623'>***</a> <span class="Versetto" id="LK19_48">48&#160;</span>et non inveniebant quid facerent illi. Omnis enim populus suspensus erat, audiens illum.</p>

  <p class='pT4' id='LK20_0'>20</p>

  <p class='Normale'><span class="Versetto" id="LK20_1">1&#160;</span>Et factum est in una dierum, docente illo populum in templo, et evangelizante, convenerunt principes sacerdotum, et scribæ cum senioribus, <span class="Versetto" id="LK20_2">2&#160;</span>et aiunt dicentes ad illum: Dic nobis in qua potestate hæc facis? aut quis est qui dedit tibi hanc potestatem?<a href='#FN624'>*</a> <span class="Versetto" id="LK20_3">3&#160;</span>Respondens autem Jesus, dixit ad illos: Interrogabo vos et ego unum verbum. Respondete mihi:<a href='#FN625'>†</a> <span class="Versetto" id="LK20_4">4&#160;</span>baptismus Joannis de cælo erat, an ex hominibus?<a href='#FN626'>‡</a> <span class="Versetto" id="LK20_5">5&#160;</span>At illi cogitabant intra se, dicentes: Quia si dixerimus: De cælo, dicet: Quare ergo non credidistis illi? <span class="Versetto" id="LK20_6">6&#160;</span>Si autem dixerimus: Ex hominibus, plebs universa lapidabit nos: certi sunt enim Joannem prophetam esse. <span class="Versetto" id="LK20_7">7&#160;</span>Et responderunt se nescire unde esset. <span class="Versetto" id="LK20_8">8&#160;</span>Et Jesus ait illis: Neque ego dico vobis in qua potestate hæc facio. <span class="Versetto" id="LK20_9">9&#160;</span>Cœpit autem dicere ad plebem parabolam hanc: Homo plantavit vineam, et locavit eam colonis: et ipse peregre fuit multis temporibus.<a href='#FN627'>§</a> <span class="Versetto" id="LK20_10">10&#160;</span>Et in tempore misit ad cultores servum, ut de fructu vineæ darent illi. Qui cæsum dimiserunt eum inanem.<a href='#FN628'>**</a> <span class="Versetto" id="LK20_11">11&#160;</span>Et addidit alterum servum mittere. Illi autem hunc quoque cædentes, et afficientes contumelia, dimiserunt inanem.<a href='#FN629'>††</a> <span class="Versetto" id="LK20_12">12&#160;</span>Et addidit tertium mittere: qui et illum vulnerantes ejecerunt. <span class="Versetto" id="LK20_13">13&#160;</span>Dixit autem dominus vineæ: Quid faciam? Mittam filium meum dilectum: forsitan, cum hunc viderint, verebuntur. <span class="Versetto" id="LK20_14">14&#160;</span>Quem cum vidissent coloni, cogitaverunt intra se, dicentes: Hic est hæres, occidamus illum, ut nostra fiat hæreditas.<a href='#FN630'>‡‡</a> <span class="Versetto" id="LK20_15">15&#160;</span>Et ejectum illum extra vineam, occiderunt. Quid ergo faciet illis dominus vineæ?<a href='#FN631'>§§</a> <span class="Versetto" id="LK20_16">16&#160;</span>veniet, et perdet colonos istos, et dabit vineam aliis. Quo audito, dixerunt illi: Absit.<a href='#FN632'>***</a> <span class="Versetto" id="LK20_17">17&#160;</span>Ille autem aspiciens eos, ait: Quid est ergo hoc quod scriptum est: Lapidem quem reprobaverunt ædificantes, hic factus est in caput anguli?<a href='#FN633'>†††</a> <span class="Versetto" id="LK20_18">18&#160;</span>Omnis qui ceciderit super illum lapidem, conquassabitur: super quem autem ceciderit, comminuet illum.<a href='#FN634'>‡‡‡</a> <span class="Versetto" id="LK20_19">19&#160;</span>Et quærebant principes sacerdotum et scribæ mittere in illum manus illa hora, et timuerunt populum: cognoverunt enim quod ad ipsos dixerit similitudinem hanc.<a href='#FN635'>§§§</a> <span class="Versetto" id="LK20_20">20&#160;</span>Et observantes miserunt insidiatores, qui se justos simularent, ut caperent eum in sermone, ut traderent illum principatui, et potestati præsidis.<a href='#FN636'>*</a> <span class="Versetto" id="LK20_21">21&#160;</span>Et interrogaverunt eum, dicentes: Magister, scimus quia recte dicis et doces: et non accipis personam, sed viam Dei in veritate doces. <span class="Versetto" id="LK20_22">22&#160;</span>Licet nobis tributum dare Cæsari, an non?<a href='#FN637'>†</a> <span class="Versetto" id="LK20_23">23&#160;</span>Considerans autem dolum illorum, dixit ad eos: Quid me tentatis? <span class="Versetto" id="LK20_24">24&#160;</span>ostendite mihi denarium. Cujus habet imaginem et inscriptionem? Respondentes dixerunt ei: Cæsaris.<a href='#FN638'>‡</a> <span class="Versetto" id="LK20_25">25&#160;</span>Et ait illis: Reddite ergo quæ sunt Cæsaris, Cæsari: et quæ sunt Dei, Deo.<a href='#FN639'>§</a> <span class="Versetto" id="LK20_26">26&#160;</span>Et non potuerunt verbum ejus reprehendere coram plebe: et mirati in responso ejus, tacuerunt. <span class="Versetto" id="LK20_27">27&#160;</span>Accesserunt autem quidam sadducæorum, qui negant esse resurrectionem, et interrogaverunt eum,<a href='#FN640'>**</a> <span class="Versetto" id="LK20_28">28&#160;</span>dicentes: Magister, Moyses scripsit nobis: Si frater alicujus mortuus fuerit habens uxorem, et hic sine liberis fuerit, ut accipiat eam frater ejus uxorem, et suscitet semen fratri suo.<a href='#FN641'>††</a> <span class="Versetto" id="LK20_29">29&#160;</span>Septem ergo fratres erant: et primus accepit uxorem, et mortuus est sine filiis. <span class="Versetto" id="LK20_30">30&#160;</span>Et sequens accepit illam, et ipse mortuus est sine filio. <span class="Versetto" id="LK20_31">31&#160;</span>Et tertius accepit illam. Similiter et omnes septem, et non reliquerunt semen, et mortui sunt. <span class="Versetto" id="LK20_32">32&#160;</span>Novissime omnium mortua est et mulier. <span class="Versetto" id="LK20_33">33&#160;</span>In resurrectione ergo, cujus eorum erit uxor? siquidem septem habuerunt eam uxorem. <span class="Versetto" id="LK20_34">34&#160;</span>Et ait illis Jesus: Filii hujus sæculi nubunt, et traduntur ad nuptias: <span class="Versetto" id="LK20_35">35&#160;</span>illi vero qui digni habebuntur sæculo illo, et resurrectione ex mortuis, neque nubent, neque ducent uxores:<a href='#FN642'>‡‡</a> <span class="Versetto" id="LK20_36">36&#160;</span>neque enim ultra mori potuerunt: æquales enim angelis sunt, et filii sunt Dei, cum sint filii resurrectionis. <span class="Versetto" id="LK20_37">37&#160;</span>Quia vero resurgant mortui, et Moyses ostendit secus rubum, sicut dicit Dominum, Deum Abraham, et Deum Isaac, et Deum Jacob.<a href='#FN643'>§§</a> <span class="Versetto" id="LK20_38">38&#160;</span>Deus autem non est mortuorum, sed vivorum: omnes enim vivunt ei. <span class="Versetto" id="LK20_39">39&#160;</span>Respondentes autem quidam scribarum, dixerunt ei: Magister, bene dixisti. <span class="Versetto" id="LK20_40">40&#160;</span>Et amplius non audebant eum quidquam interrogare.<a href='#FN644'>***</a> <span class="Versetto" id="LK20_41">41&#160;</span>Dixit autem ad illos: Quomodo dicunt Christum filium esse David?<a href='#FN645'>†††</a> <span class="Versetto" id="LK20_42">42&#160;</span>et ipse David dicit in libro Psalmorum: Dixit Dominus Domino meo: sede a dextris meis, <span class="Versetto" id="LK20_43">43&#160;</span>donec ponam inimicos tuos scabellum pedum tuorum.<a href='#FN646'>‡‡‡</a> <span class="Versetto" id="LK20_44">44&#160;</span>David ergo Dominum illum vocat: et quomodo filius ejus est? <span class="Versetto" id="LK20_45">45&#160;</span>Audiente autem omni populo, dixit discipulis suis: <span class="Versetto" id="LK20_46">46&#160;</span>Attendite a scribis, qui volunt ambulare in stolis, et amant salutationes in foro, et primas cathedras in synagogis, et primos discubitus in conviviis,<a href='#FN647'>§§§</a> <span class="Versetto" id="LK20_47">47&#160;</span>qui devorant domos viduarum, simulantes longam orationem: hi accipient damnationem majorem.</p>

  <p class='pT4' id='LK21_0'>21</p>

  <p class='Normale'><span class="Versetto" id="LK21_1">1&#160;</span>Respiciens autem, vidit eos qui mittebant munera sua in gazophylacium, divites.<a href='#FN648'>*</a> <span class="Versetto" id="LK21_2">2&#160;</span>Vidit autem et quamdam viduam pauperculam mittentem æra minuta duo. <span class="Versetto" id="LK21_3">3&#160;</span>Et dixit: Vere dico vobis, quia vidua hæc pauper plus quam omnes misit. <span class="Versetto" id="LK21_4">4&#160;</span>Nam omnes hi ex abundanti sibi miserunt in munera Dei: hæc autem ex eo quod deest illi, omnem victum suum quem habuit, misit.<a href='#FN649'>†</a> <span class="Versetto" id="LK21_5">5&#160;</span>Et quibusdam dicentibus de templo quod bonis lapidibus et donis ornatum esset, dixit:<a href='#FN650'>‡</a> <span class="Versetto" id="LK21_6">6&#160;</span>Hæc quæ videtis, venient dies in quibus non relinquetur lapis super lapidem, qui non destruatur. <span class="Versetto" id="LK21_7">7&#160;</span>Interrogaverunt autem illum, dicentes: Præceptor, quando hæc erunt, et quod signum cum fieri incipient?<a href='#FN651'>§</a> <span class="Versetto" id="LK21_8">8&#160;</span>Qui dixit: Videte ne seducamini: multi enim venient in nomine meo, dicentes quia ego sum: et tempus appropinquavit: nolite ergo ire post eos.<a href='#FN652'>**</a> <span class="Versetto" id="LK21_9">9&#160;</span>Cum autem audieritis prælia et seditiones, nolite terreri: oportet primum hæc fieri, sed nondum statim finis.<a href='#FN653'>††</a> <span class="Versetto" id="LK21_10">10&#160;</span>Tunc dicebat illis: Surget gens contra gentem, et regnum adversus regnum.<a href='#FN654'>‡‡</a> <span class="Versetto" id="LK21_11">11&#160;</span>Et terræmotus magni erunt per loca, et pestilentiæ, et fames, terroresque de cælo, et signa magna erunt. <span class="Versetto" id="LK21_12">12&#160;</span>Sed ante hæc omnia injicient vobis manus suas, et persequentur tradentes in synagogas et custodias, trahentes ad reges et præsides propter nomen meum: <span class="Versetto" id="LK21_13">13&#160;</span>continget autem vobis in testimonium.<a href='#FN655'>§§</a> <span class="Versetto" id="LK21_14">14&#160;</span>Ponite ergo in cordibus vestris non præmeditari quemadmodum respondeatis: <span class="Versetto" id="LK21_15">15&#160;</span>ego enim dabo vobis os et sapientiam, cui non poterunt resistere et contradicere omnes adversarii vestri. <span class="Versetto" id="LK21_16">16&#160;</span>Trademini autem a parentibus, et fratribus, et cognatis, et amicis, et morte afficient ex vobis:<a href='#FN656'>***</a> <span class="Versetto" id="LK21_17">17&#160;</span>et eritis odio omnibus propter nomen meum: <span class="Versetto" id="LK21_18">18&#160;</span>et capillus de capite vestro non peribit.<a href='#FN657'>†††</a> <span class="Versetto" id="LK21_19">19&#160;</span>In patientia vestra possidebitis animas vestras.<a href='#FN658'>‡‡‡</a> <span class="Versetto" id="LK21_20">20&#160;</span>Cum autem videritis circumdari ab exercitu Jerusalem, tunc scitote quia appropinquavit desolatio ejus: <span class="Versetto" id="LK21_21">21&#160;</span>tunc qui in Judæa sunt, fugiant ad montes, et qui in medio ejus, discedant: et qui in regionibus, non intrent in eam,<a href='#FN659'>§§§</a> <span class="Versetto" id="LK21_22">22&#160;</span>quia dies ultionis hi sunt, ut impleantur omnia quæ scripta sunt. <span class="Versetto" id="LK21_23">23&#160;</span>Væ autem prægnantibus et nutrientibus in illis diebus ! erit enim pressura magna super terram, et ira populo huic.<a href='#FN660'>*</a> <span class="Versetto" id="LK21_24">24&#160;</span>Et cadent in ore gladii, et captivi ducentur in omnes gentes, et Jerusalem calcabitur a gentibus, donec impleantur tempora nationum.<a href='#FN661'>†</a> <span class="Versetto" id="LK21_25">25&#160;</span>Et erunt signa in sole, et luna, et stellis, et in terris pressura gentium præ confusione sonitus maris, et fluctuum:<a href='#FN662'>‡</a> <span class="Versetto" id="LK21_26">26&#160;</span>arescentibus hominibus præ timore, et exspectatione, quæ supervenient universo orbi: nam virtutes cælorum movebuntur: <span class="Versetto" id="LK21_27">27&#160;</span>et tunc videbunt Filium hominis venientem in nube cum potestate magna et majestate.<a href='#FN663'>§</a> <span class="Versetto" id="LK21_28">28&#160;</span>His autem fieri incipientibus, respicite, et levate capita vestra: quoniam appropinquat redemptio vestra.<a href='#FN664'>**</a> <span class="Versetto" id="LK21_29">29&#160;</span>Et dixit illis similitudinem: Videte ficulneam, et omnes arbores:<a href='#FN665'>††</a> <span class="Versetto" id="LK21_30">30&#160;</span>cum producunt jam ex se fructum, scitis quoniam prope est æstas. <span class="Versetto" id="LK21_31">31&#160;</span>Ita et vos cum videritis hæc fieri, scitote quoniam prope est regnum Dei. <span class="Versetto" id="LK21_32">32&#160;</span>Amen dico vobis, quia non præteribit generatio hæc, donec omnia fiant. <span class="Versetto" id="LK21_33">33&#160;</span>Cælum et terra transibunt: verba autem mea non transibunt.<a href='#FN666'>‡‡</a> <span class="Versetto" id="LK21_34">34&#160;</span>Attendite autem vobis, ne forte graventur corda vestra in crapula, et ebrietate, et curis hujus vitæ, et superveniat in vos repentina dies illa: <span class="Versetto" id="LK21_35">35&#160;</span>tamquam laqueus enim superveniet in omnes qui sedent super faciem omnis terræ. <span class="Versetto" id="LK21_36">36&#160;</span>Vigilate itaque, omni tempore orantes, ut digni habeamini fugere ista omnia quæ futura sunt, et stare ante Filium hominis. <span class="Versetto" id="LK21_37">37&#160;</span>Erat autem diebus docens in templo: noctibus vero exiens, morabatur in monte qui vocatur Oliveti.<a href='#FN667'>§§</a> <span class="Versetto" id="LK21_38">38&#160;</span>Et omnis populus manicabat ad eum in templo audire eum.</p>

  <p class='pT4' id='LK22_0'>22</p>

  <p class='Normale'><span class="Versetto" id="LK22_1">1&#160;</span>Appropinquabat autem dies festus azymorum, qui dicitur Pascha:<a href='#FN668'>*</a> <span class="Versetto" id="LK22_2">2&#160;</span>et quærebant principes sacerdotum, et scribæ, quomodo Jesum interficerent: timebant vero plebem.<a href='#FN669'>†</a> <span class="Versetto" id="LK22_3">3&#160;</span>Intravit autem Satanas in Judam, qui cognominabatur Iscariotes, unum de duodecim:<a href='#FN670'>‡</a> <span class="Versetto" id="LK22_4">4&#160;</span>et abiit, et locutus est cum principibus sacerdotum, et magistratibus, quemadmodum illum traderet eis. <span class="Versetto" id="LK22_5">5&#160;</span>Et gavisi sunt, et pacti sunt pecuniam illi dare. <span class="Versetto" id="LK22_6">6&#160;</span>Et spopondit, et quærebat opportunitatem ut traderet illum sine turbis. <span class="Versetto" id="LK22_7">7&#160;</span>Venit autem dies azymorum, in qua necesse erat occidi pascha.<a href='#FN671'>§</a> <span class="Versetto" id="LK22_8">8&#160;</span>Et misit Petrum et Joannem, dicens: Euntes parate nobis pascha, ut manducemus. <span class="Versetto" id="LK22_9">9&#160;</span>At illi dixerunt: Ubi vis paremus? <span class="Versetto" id="LK22_10">10&#160;</span>Et dixit ad eos: Ecce introëuntibus vobis in civitatem occurret vobis homo quidam amphoram aquæ portans: sequimini eum in domum, in quam intrat,<a href='#FN672'>**</a> <span class="Versetto" id="LK22_11">11&#160;</span>et dicetis patrifamilias domus: Dicit tibi Magister: Ubi est diversorium, ubi pascha cum discipulis meis manducem? <span class="Versetto" id="LK22_12">12&#160;</span>Et ipse ostendet vobis cœnaculum magnum stratum, et ibi parate.<a href='#FN673'>††</a> <span class="Versetto" id="LK22_13">13&#160;</span>Euntes autem invenerunt sicut dixit illis, et paraverunt pascha. <span class="Versetto" id="LK22_14">14&#160;</span>Et cum facta esset hora, discubuit, et duodecim apostoli cum eo. <span class="Versetto" id="LK22_15">15&#160;</span>Et ait illis: Desiderio desideravi hoc pascha manducare vobiscum, antequam patiar.<a href='#FN674'>‡‡</a> <span class="Versetto" id="LK22_16">16&#160;</span>Dico enim vobis, quia ex hoc non manducabo illud, donec impleatur in regno Dei.<a href='#FN675'>§§</a> <span class="Versetto" id="LK22_17">17&#160;</span>Et accepto calice gratias egit, et dixit: Accipite, et dividite inter vos.<a href='#FN676'>***</a> <span class="Versetto" id="LK22_18">18&#160;</span>Dico enim vobis quod non bibam de generatione vitis donec regnum Dei veniat.<a href='#FN677'>†††</a> <span class="Versetto" id="LK22_19">19&#160;</span>Et accepto pane gratias egit, et fregit, et dedit eis, dicens: Hoc est corpus meum, quod pro vobis datur: hoc facite in meam commemorationem.<a href='#FN678'>‡‡‡</a> <span class="Versetto" id="LK22_20">20&#160;</span>Similiter et calicem, postquam cœnavit, dicens: Hic est calix novum testamentum in sanguine meo, qui pro vobis fundetur. <span class="Versetto" id="LK22_21">21&#160;</span>Verumtamen ecce manus tradentis me, mecum est in mensa.<a href='#FN679'>§§§</a> <span class="Versetto" id="LK22_22">22&#160;</span>Et quidem Filius hominis, secundum quod definitum est, vadit: verumtamen væ homini illi per quem tradetur. <span class="Versetto" id="LK22_23">23&#160;</span>Et ipsi cœperunt quærere inter se quis esset ex eis qui hoc facturus esset. <span class="Versetto" id="LK22_24">24&#160;</span>Facta est autem et contentio inter eos, quis eorum videretur esse major.<a href='#FN680'>*</a> <span class="Versetto" id="LK22_25">25&#160;</span>Dixit autem eis: Reges gentium dominantur eorum: et qui potestatem habent super eos, benefici vocantur.<a href='#FN681'>†</a> <span class="Versetto" id="LK22_26">26&#160;</span>Vos autem non sic: sed qui major est in vobis, fiat sicut minor: et qui præcessor est, sicut ministrator. <span class="Versetto" id="LK22_27">27&#160;</span>Nam quis major est, qui recumbit, an qui ministrat? nonne qui recumbit? Ego autem in medio vestrum sum, sicut qui ministrat:<a href='#FN682'>‡</a> <span class="Versetto" id="LK22_28">28&#160;</span>vos autem estis, qui permansistis mecum in tentationibus meis.<a href='#FN683'>§</a> <span class="Versetto" id="LK22_29">29&#160;</span>Et ego dispono vobis sicut disposuit mihi Pater meus regnum, <span class="Versetto" id="LK22_30">30&#160;</span>ut edatis et bibatis super mensam meam in regno meo, et sedeatis super thronos judicantes duodecim tribus Israël.<a href='#FN684'>**</a> <span class="Versetto" id="LK22_31">31&#160;</span>Ait autem Dominus: Simon, Simon, ecce Satanas expetivit vos ut cribraret sicut triticum:<a href='#FN685'>††</a> <span class="Versetto" id="LK22_32">32&#160;</span>ego autem rogavi pro te ut non deficiat fides tua: et tu aliquando conversus, confirma fratres tuos.<a href='#FN686'>‡‡</a> <span class="Versetto" id="LK22_33">33&#160;</span>Qui dixit ei: Domine, tecum paratus sum et in carcerem et in mortem ire.<a href='#FN687'>§§</a> <span class="Versetto" id="LK22_34">34&#160;</span>At ille dixit: Dico tibi, Petre, non cantabit hodie gallus, donec ter abneges nosse me. Et dixit eis: <span class="Versetto" id="LK22_35">35&#160;</span>Quando misi vos sine sacculo, et pera, et calceamentis, numquid aliquid defuit vobis?<a href='#FN688'>***</a> <span class="Versetto" id="LK22_36">36&#160;</span>At illi dixerunt: Nihil. Dixit ergo eis: Sed nunc qui habet sacculum, tollat; similiter et peram: et qui non habet, vendat tunicam suam et emat gladium.<a href='#FN689'>†††</a> <span class="Versetto" id="LK22_37">37&#160;</span>Dico enim vobis, quoniam adhuc hoc quod scriptum est, oportet impleri in me: Et cum iniquis deputatus est. Etenim ea quæ sunt de me finem habent. <span class="Versetto" id="LK22_38">38&#160;</span>At illi dixerunt: Domine, ecce duo gladii hic. At ille dixit eis: Satis est.<a href='#FN690'>‡‡‡</a> <span class="Versetto" id="LK22_39">39&#160;</span>Et egressus ibat secundum consuetudinem in monte Olivarum. Secuti sunt autem illum et discipuli.<a href='#FN691'>§§§</a> <span class="Versetto" id="LK22_40">40&#160;</span>Et cum pervenisset ad locum, dixit illis: Orate ne intretis in tentationem.<a href='#FN692'>*</a> <span class="Versetto" id="LK22_41">41&#160;</span>Et ipse avulsus est ab eis quantum jactus est lapidis: et positis genibus orabat,<a href='#FN693'>†</a> <span class="Versetto" id="LK22_42">42&#160;</span>dicens: Pater, si vis, transfer calicem istum a me: verumtamen non mea voluntas, sed tua fiat.<a href='#FN694'>‡</a> <span class="Versetto" id="LK22_43">43&#160;</span>Apparuit autem illi angelus de cælo, confortans eum. Et factus in agonia, prolixius orabat. <span class="Versetto" id="LK22_44">44&#160;</span>Et factus est sudor ejus sicut guttæ sanguinis decurrentis in terram.<a href='#FN695'>§</a> <span class="Versetto" id="LK22_45">45&#160;</span>Et cum surrexisset ab oratione et venisset ad discipulos suos, invenit eos dormientes præ tristitia. <span class="Versetto" id="LK22_46">46&#160;</span>Et ait illis: Quid dormitis? surgite, orate, ne intretis in tentationem. <span class="Versetto" id="LK22_47">47&#160;</span>Adhuc eo loquente, ecce turba: et qui vocabatur Judas, unus de duodecim, antecedebat eos, et appropinquavit Jesu ut oscularetur eum.<a href='#FN696'>**</a> <span class="Versetto" id="LK22_48">48&#160;</span>Jesus autem dixit illi: Juda, osculo Filium hominis tradis? <span class="Versetto" id="LK22_49">49&#160;</span>Videntes autem hi qui circa ipsum erant, quod futurum erat, dixerunt ei: Domine, si percutimus in gladio?<a href='#FN697'>††</a> <span class="Versetto" id="LK22_50">50&#160;</span>Et percussit unus ex illis servum principis sacerdotum, et amputavit auriculam ejus dexteram.<a href='#FN698'>‡‡</a> <span class="Versetto" id="LK22_51">51&#160;</span>Respondens autem Jesus, ait: Sinite usque huc. Et cum tetigisset auriculam ejus, sanavit eum. <span class="Versetto" id="LK22_52">52&#160;</span>Dixit autem Jesus ad eos qui venerant ad se principes sacerdotum, et magistratus templi, et seniores: Quasi ad latronem existis cum gladiis et fustibus?<a href='#FN699'>§§</a> <span class="Versetto" id="LK22_53">53&#160;</span>Cum quotidie vobiscum fuerim in templo, non extendistis manus in me: sed hæc est hora vestra, et potestas tenebrarum. <span class="Versetto" id="LK22_54">54&#160;</span>Comprehendentes autem eum, duxerunt ad domum principis sacerdotum: Petrus vero sequebatur a longe.<a href='#FN700'>***</a> <span class="Versetto" id="LK22_55">55&#160;</span>Accenso autem igne in medio atrii et circumsedentibus illis, erat Petrus in medio eorum.<a href='#FN701'>†††</a> <span class="Versetto" id="LK22_56">56&#160;</span>Quem cum vidisset ancilla quædam sedentem ad lumen, et eum fuisset intuita, dixit: Et hic cum illo erat.<a href='#FN702'>‡‡‡</a> <span class="Versetto" id="LK22_57">57&#160;</span>At ille negavit eum, dicens: Mulier, non novi illum.<a href='#FN703'>§§§</a> <span class="Versetto" id="LK22_58">58&#160;</span>Et post pusillum alius videns eum, dixit: Et tu de illis es. Petrus vero ait: O homo, non sum. <span class="Versetto" id="LK22_59">59&#160;</span>Et intervallo facto quasi horæ unius, alius quidam affirmabat, dicens: Vere et hic cum illo erat: nam et Galilæus est.<a href='#FN704'>*</a> <span class="Versetto" id="LK22_60">60&#160;</span>Et ait Petrus: Homo, nescio quid dicis. Et continuo, adhuc illo loquente, cantavit gallus. <span class="Versetto" id="LK22_61">61&#160;</span>Et conversus Dominus respexit Petrum, et recordatus est Petrus verbi Domini, sicut dixerat: Quia priusquam gallus cantet, ter me negabis.<a href='#FN705'>†</a> <span class="Versetto" id="LK22_62">62&#160;</span>Et egressus foras Petrus flevit amare.<a href='#FN706'>‡</a> <span class="Versetto" id="LK22_63">63&#160;</span>Et viri qui tenebant illum, illudebant ei, cædentes.<a href='#FN707'>§</a> <span class="Versetto" id="LK22_64">64&#160;</span>Et velaverunt eum, et percutiebant faciem ejus: et interrogabant eum, dicentes: Prophetiza, quis est, qui te percussit?<a href='#FN708'>**</a> <span class="Versetto" id="LK22_65">65&#160;</span>Et alia multa blasphemantes dicebant in eum. <span class="Versetto" id="LK22_66">66&#160;</span>Et ut factus est dies, convenerunt seniores plebis, et principes sacerdotum, et scribæ, et duxerunt illum in concilium suum, dicentes: Si tu es Christus, dic nobis.<a href='#FN709'>††</a> <span class="Versetto" id="LK22_67">67&#160;</span>Et ait illis: Si vobis dixero, non credetis mihi:<a href='#FN710'>‡‡</a> <span class="Versetto" id="LK22_68">68&#160;</span>si autem et interrogavero, non respondebitis mihi, neque dimittetis. <span class="Versetto" id="LK22_69">69&#160;</span>Ex hoc autem erit Filius hominis sedens a dextris virtutis Dei.<a href='#FN711'>§§</a> <span class="Versetto" id="LK22_70">70&#160;</span>Dixerunt autem omnes: Tu ergo es Filius Dei? Qui ait: Vos dicitis, quia ego sum.<a href='#FN712'>***</a> <span class="Versetto" id="LK22_71">71&#160;</span>At illi dixerunt: Quid adhuc desideramus testimonium? ipsi enim audivimus de ore ejus.<a href='#FN713'>†††</a></p>

  <p class='pT4' id='LK23_0'>23</p>

  <p class='Normale'><span class="Versetto" id="LK23_1">1&#160;</span>Et surgens omnis multitudo eorum, duxerunt illum ad Pilatum.<a href='#FN714'>*</a> <span class="Versetto" id="LK23_2">2&#160;</span>Cœperunt autem illum accusare, dicentes: Hunc invenimus subvertentem gentem nostram, et prohibentem tributa dare Cæsari, et dicentem se Christum regem esse. <span class="Versetto" id="LK23_3">3&#160;</span>Pilatus autem interrogavit eum, dicens: Tu es rex Judæorum? At ille respondens ait: Tu dicis.<a href='#FN715'>†</a> <span class="Versetto" id="LK23_4">4&#160;</span>Ait autem Pilatus ad principes sacerdotum et turbas: Nihil invenio causæ in hoc homine.<a href='#FN716'>‡</a> <span class="Versetto" id="LK23_5">5&#160;</span>At illi invalescebant, dicentes: Commovet populum docens per universam Judæam, incipiens a Galilæa usque huc.<a href='#FN717'>§</a> <span class="Versetto" id="LK23_6">6&#160;</span>Pilatus autem audiens Galilæam, interrogavit si homo Galilæus esset. <span class="Versetto" id="LK23_7">7&#160;</span>Et ut cognovit quod de Herodis potestate esset, remisit eum ad Herodem, qui et ipse Jerosolymis erat illis diebus.<a href='#FN718'>**</a> <span class="Versetto" id="LK23_8">8&#160;</span>Herodes autem viso Jesu, gavisus est valde. Erat enim cupiens ex multo tempore videre eum, eo quod audierat multa de eo, et sperabat signum aliquod videre ab eo fieri. <span class="Versetto" id="LK23_9">9&#160;</span>Interrogabat autem eum multis sermonibus. At ipse nihil illi respondebat. <span class="Versetto" id="LK23_10">10&#160;</span>Stabant autem principes sacerdotum et scribæ constanter accusantes eum. <span class="Versetto" id="LK23_11">11&#160;</span>Sprevit autem illum Herodes cum exercitu suo: et illusit indutum veste alba, et remisit ad Pilatum.<a href='#FN719'>††</a> <span class="Versetto" id="LK23_12">12&#160;</span>Et facti sunt amici Herodes et Pilatus in ipsa die: nam antea inimici erant ad invicem.<a href='#FN720'>‡‡</a> <span class="Versetto" id="LK23_13">13&#160;</span>Pilatus autem, convocatis principibus sacerdotum, et magistratibus, et plebe, <span class="Versetto" id="LK23_14">14&#160;</span>dixit ad illos: Obtulistis mihi hunc hominem, quasi avertentem populum, et ecce ego coram vobis interrogans, nullam causam inveni in homine isto ex his in quibus eum accusatis.<a href='#FN721'>§§</a> <span class="Versetto" id="LK23_15">15&#160;</span>Sed neque Herodes: nam remisi vos ad illum, et ecce nihil dignum morte actum est ei.<a href='#FN722'>***</a> <span class="Versetto" id="LK23_16">16&#160;</span>Emendatum ergo illum dimittam.<a href='#FN723'>†††</a> <span class="Versetto" id="LK23_17">17&#160;</span>Necesse autem habebat dimittere eis per diem festum unum. <span class="Versetto" id="LK23_18">18&#160;</span>Exclamavit autem simul universa turba, dicens: Tolle hunc, et dimitte nobis Barabbam:<a href='#FN724'>‡‡‡</a> <span class="Versetto" id="LK23_19">19&#160;</span>qui erat propter seditionem quamdam factam in civitate et homicidium missus in carcerem. <span class="Versetto" id="LK23_20">20&#160;</span>Iterum autem Pilatus locutus est ad eos, volens dimittere Jesum. <span class="Versetto" id="LK23_21">21&#160;</span>At illi succlamabant, dicentes: Crucifige, crucifige eum.<a href='#FN725'>§§§</a> <span class="Versetto" id="LK23_22">22&#160;</span>Ille autem tertio dixit ad illos: Quid enim mali fecit iste? nullam causam mortis invenio in eo: corripiam ergo illum et dimittam.<a href='#FN726'>*</a> <span class="Versetto" id="LK23_23">23&#160;</span>At illi instabant vocibus magnis postulantes ut crucifigeretur: et invalescebant voces eorum. <span class="Versetto" id="LK23_24">24&#160;</span>Et Pilatus adjudicavit fieri petitionem eorum. <span class="Versetto" id="LK23_25">25&#160;</span>Dimisit autem illis eum qui propter homicidium et seditionem missus fuerat in carcerem, quem petebant: Jesum vero tradidit voluntati eorum.<a href='#FN727'>†</a> <span class="Versetto" id="LK23_26">26&#160;</span>Et cum ducerent eum, apprehenderunt Simonem quemdam Cyrenensem venientem de villa: et imposuerunt illi crucem portare post Jesum.<a href='#FN728'>‡</a> <span class="Versetto" id="LK23_27">27&#160;</span>Sequebatur autem illum multa turba populi et mulierum, quæ plangebant et lamentabantur eum.<a href='#FN729'>§</a> <span class="Versetto" id="LK23_28">28&#160;</span>Conversus autem ad illas Jesus, dixit: Filiæ Jerusalem, nolite flere super me, sed super vos ipsas flete et super filios vestros.<a href='#FN730'>**</a> <span class="Versetto" id="LK23_29">29&#160;</span>Quoniam ecce venient dies in quibus dicent: Beatæ steriles, et ventres qui non genuerunt, et ubera quæ non lactaverunt.<a href='#FN731'>††</a> <span class="Versetto" id="LK23_30">30&#160;</span>Tunc incipient dicere montibus: Cadite super nos; et collibus: Operite nos.<a href='#FN732'>‡‡</a> <span class="Versetto" id="LK23_31">31&#160;</span>Quia si in viridi ligno hæc faciunt, in arido quid fiet?<a href='#FN733'>§§</a> <span class="Versetto" id="LK23_32">32&#160;</span>Ducebantur autem et alii duo nequam cum eo, ut interficerentur.<a href='#FN734'>***</a> <span class="Versetto" id="LK23_33">33&#160;</span>Et postquam venerunt in locum qui vocatur Calvariæ, ibi crucifixerunt eum: et latrones, unum a dextris, et alterum a sinistris.<a href='#FN735'>†††</a> <span class="Versetto" id="LK23_34">34&#160;</span>Jesus autem dicebat: Pater, dimitte illis: non enim sciunt quid faciunt. Dividentes vero vestimenta ejus, miserunt sortes.<a href='#FN736'>‡‡‡</a> <span class="Versetto" id="LK23_35">35&#160;</span>Et stabat populus spectans, et deridebant eum principes cum eis, dicentes: Alios salvos fecit, se salvum faciat, si hic est Christus Dei electus.<a href='#FN737'>§§§</a> <span class="Versetto" id="LK23_36">36&#160;</span>Illudebant autem ei et milites accedentes, et acetum offerentes ei,<a href='#FN738'>*</a> <span class="Versetto" id="LK23_37">37&#160;</span>et dicentes: Si tu es rex Judæorum, salvum te fac. <span class="Versetto" id="LK23_38">38&#160;</span>Erat autem et superscriptio scripta super eum litteris græcis, et latinis, et hebraicis: Hic est rex Judæorum.<a href='#FN739'>†</a> <span class="Versetto" id="LK23_39">39&#160;</span>Unus autem de his, qui pendebant, latronibus, blasphemabat eum, dicens: Si tu es Christus, salvum fac temetipsum et nos. <span class="Versetto" id="LK23_40">40&#160;</span>Respondens autem alter increpabat eum, dicens: Neque tu times Deum, quod in eadem damnatione es.<a href='#FN740'>‡</a> <span class="Versetto" id="LK23_41">41&#160;</span>Et nos quidem juste, nam digna factis recipimus: hic vero nihil mali gessit. <span class="Versetto" id="LK23_42">42&#160;</span>Et dicebat ad Jesum: Domine, memento mei cum veneris in regnum tuum.<a href='#FN741'>§</a> <span class="Versetto" id="LK23_43">43&#160;</span>Et dixit illi Jesus: Amen dico tibi: hodie mecum eris in paradiso.<a href='#FN742'>**</a> <span class="Versetto" id="LK23_44">44&#160;</span>Erat autem fere hora sexta, et tenebræ factæ sunt in universam terram usque ad horam nonam.<a href='#FN743'>††</a> <span class="Versetto" id="LK23_45">45&#160;</span>Et obscuratus est sol, et velum templi scissum est medium.<a href='#FN744'>‡‡</a> <span class="Versetto" id="LK23_46">46&#160;</span>Et clamans voce magna Jesus ait: Pater, in manus tuas commendo spiritum meum. Et hæc dicens, expiravit. <span class="Versetto" id="LK23_47">47&#160;</span>Videns autem centurio quod factum fuerat, glorificavit Deum, dicens: Vere hic homo justus erat.<a href='#FN745'>§§</a> <span class="Versetto" id="LK23_48">48&#160;</span>Et omnis turba eorum, qui simul aderant ad spectaculum istud, et videbant quæ fiebant, percutientes pectora sua revertebantur.<a href='#FN746'>***</a> <span class="Versetto" id="LK23_49">49&#160;</span>Stabant autem omnes noti ejus a longe, et mulieres, quæ secutæ eum erant a Galilæa, hæc videntes. <span class="Versetto" id="LK23_50">50&#160;</span>Et ecce vir nomine Joseph, qui erat decurio, vir bonus et justus:<a href='#FN747'>†††</a> <span class="Versetto" id="LK23_51">51&#160;</span>hic non consenserat consilio, et actibus eorum: ab Arimathæa civitate Judææ, qui exspectabat et ipse regnum Dei: <span class="Versetto" id="LK23_52">52&#160;</span>hic accessit ad Pilatum et petiit corpus Jesu:<a href='#FN748'>‡‡‡</a> <span class="Versetto" id="LK23_53">53&#160;</span>et depositum involvit sindone, et posuit eum in monumento exciso, in quo nondum quisquam positus fuerat.<a href='#FN749'>§§§</a> <span class="Versetto" id="LK23_54">54&#160;</span>Et dies erat parasceves, et sabbatum illucescebat.<a href='#FN750'>*</a> <span class="Versetto" id="LK23_55">55&#160;</span>Subsecutæ autem mulieres, quæ cum eo venerant de Galilæa, viderunt monumentum, et quemadmodum positum erat corpus ejus.<a href='#FN751'>†</a> <span class="Versetto" id="LK23_56">56&#160;</span>Et revertentes paraverunt aromata, et unguenta: et sabbato quidem siluerunt secundum mandatum.<a href='#FN752'>‡</a></p>

  <p class='pT4' id='LK24_0'>24</p>

  <p class='Normale'><span class="Versetto" id="LK24_1">1&#160;</span>Una autem sabbati valde diluculo venerunt ad monumentum, portantes quæ paraverant aromata:<a href='#FN753'>*</a> <span class="Versetto" id="LK24_2">2&#160;</span>et invenerunt lapidem revolutum a monumento.<a href='#FN754'>†</a> <span class="Versetto" id="LK24_3">3&#160;</span>Et ingressæ non invenerunt corpus Domini Jesu. <span class="Versetto" id="LK24_4">4&#160;</span>Et factum est, dum mente consternatæ essent de isto, ecce duo viri steterunt secus illas in veste fulgenti.<a href='#FN755'>‡</a> <span class="Versetto" id="LK24_5">5&#160;</span>Cum timerent autem, et declinarent vultum in terram, dixerunt ad illas: Quid quæritis viventem cum mortuis?<a href='#FN756'>§</a> <span class="Versetto" id="LK24_6">6&#160;</span>non est hic, sed surrexit: recordamini qualiter locutus est vobis, cum adhuc in Galilæa esset,<a href='#FN757'>**</a> <span class="Versetto" id="LK24_7">7&#160;</span>dicens: Quia oportet Filium hominis tradi in manus hominum peccatorum, et crucifigi, et die tertia resurgere. <span class="Versetto" id="LK24_8">8&#160;</span>Et recordatæ sunt verborum ejus.<a href='#FN758'>††</a> <span class="Versetto" id="LK24_9">9&#160;</span>Et regressæ a monumento nuntiaverunt hæc omnia illis undecim, et ceteris omnibus.<a href='#FN759'>‡‡</a> <span class="Versetto" id="LK24_10">10&#160;</span>Erat autem Maria Magdalene, et Joanna, et Maria Jacobi, et ceteræ quæ cum eis erant, quæ dicebant ad apostolos hæc. <span class="Versetto" id="LK24_11">11&#160;</span>Et visa sunt ante illos sicut deliramentum verba ista, et non crediderunt illis.<a href='#FN760'>§§</a> <span class="Versetto" id="LK24_12">12&#160;</span>Petrus autem surgens cucurrit ad monumentum: et procumbens vidit linteamina sola posita, et abiit secum mirans quod factum fuerat.<a href='#FN761'>***</a> <span class="Versetto" id="LK24_13">13&#160;</span>Et ecce duo ex illis ibant ipsa die in castellum, quod erat in spatio stadiorum sexaginta ab Jerusalem, nomine Emmaus.<a href='#FN762'>†††</a> <span class="Versetto" id="LK24_14">14&#160;</span>Et ipsi loquebantur ad invicem de his omnibus quæ acciderant. <span class="Versetto" id="LK24_15">15&#160;</span>Et factum est, dum fabularentur, et secum quærerent: et ipse Jesus appropinquans ibat cum illis:<a href='#FN763'>‡‡‡</a> <span class="Versetto" id="LK24_16">16&#160;</span>oculi autem illorum tenebantur ne eum agnoscerent. <span class="Versetto" id="LK24_17">17&#160;</span>Et ait ad illos: Qui sunt hi sermones, quos confertis ad invicem ambulantes, et estis tristes? <span class="Versetto" id="LK24_18">18&#160;</span>Et respondens unus, cui nomen Cleophas, dixit ei: Tu solus peregrinus es in Jerusalem, et non cognovisti quæ facta sunt in illa his diebus?<a href='#FN764'>§§§</a> <span class="Versetto" id="LK24_19">19&#160;</span>Quibus ille dixit: Quæ? Et dixerunt: De Jesu Nazareno, qui fuit vir propheta, potens in opere et sermone coram Deo et omni populo: <span class="Versetto" id="LK24_20">20&#160;</span>et quomodo eum tradiderunt summi sacerdotes et principes nostri in damnationem mortis, et crucifixerunt eum: <span class="Versetto" id="LK24_21">21&#160;</span>nos autem sperabamus quia ipse esset redempturus Israël: et nunc super hæc omnia, tertia dies est hodie quod hæc facta sunt.<a href='#FN765'>*</a> <span class="Versetto" id="LK24_22">22&#160;</span>Sed et mulieres quædam ex nostris terruerunt nos, quæ ante lucem fuerunt ad monumentum,<a href='#FN766'>†</a> <span class="Versetto" id="LK24_23">23&#160;</span>et non invento corpore ejus, venerunt, dicentes se etiam visionem angelorum vidisse, qui dicunt eum vivere. <span class="Versetto" id="LK24_24">24&#160;</span>Et abierunt quidam ex nostris ad monumentum: et ita invenerunt sicut mulieres dixerunt, ipsum vero non invenerunt.<a href='#FN767'>‡</a> <span class="Versetto" id="LK24_25">25&#160;</span>Et ipse dixit ad eos: O stulti, et tardi corde ad credendum in omnibus quæ locuti sunt prophetæ !<a href='#FN768'>§</a> <span class="Versetto" id="LK24_26">26&#160;</span>Nonne hæc oportuit pati Christum, et ita intrare in gloriam suam? <span class="Versetto" id="LK24_27">27&#160;</span>Et incipiens a Moyse, et omnibus prophetis, interpretabatur illis in omnibus scripturis quæ de ipso erant. <span class="Versetto" id="LK24_28">28&#160;</span>Et appropinquaverunt castello quo ibant: et ipse se finxit longius ire.<a href='#FN769'>**</a> <span class="Versetto" id="LK24_29">29&#160;</span>Et coëgerunt illum, dicentes: Mane nobiscum, quoniam advesperascit, et inclinata est jam dies. Et intravit cum illis. <span class="Versetto" id="LK24_30">30&#160;</span>Et factum est, dum recumberet cum eis, accepit panem, et benedixit, ac fregit, et porrigebat illis.<a href='#FN770'>††</a> <span class="Versetto" id="LK24_31">31&#160;</span>Et aperti sunt oculi eorum, et cognoverunt eum: et ipse evanuit ex oculis eorum.<a href='#FN771'>‡‡</a> <span class="Versetto" id="LK24_32">32&#160;</span>Et dixerunt ad invicem: Nonne cor nostrum ardens erat in nobis dum loqueretur in via, et aperiret nobis Scripturas?<a href='#FN772'>§§</a> <span class="Versetto" id="LK24_33">33&#160;</span>Et surgentes eadem hora regressi sunt in Jerusalem: et invenerunt congregatos undecim, et eos qui cum illis erant, <span class="Versetto" id="LK24_34">34&#160;</span>dicentes: Quod surrexit Dominus vere, et apparuit Simoni.<a href='#FN773'>***</a> <span class="Versetto" id="LK24_35">35&#160;</span>Et ipsi narrabant quæ gesta erant in via, et quomodo cognoverunt eum in fractione panis. <span class="Versetto" id="LK24_36">36&#160;</span>Dum autem hæc loquuntur, stetit Jesus in medio eorum, et dicit eis: Pax vobis: ego sum, nolite timere.<a href='#FN774'>†††</a> <span class="Versetto" id="LK24_37">37&#160;</span>Conturbati vero et conterriti, existimabant se spiritum videre.<a href='#FN775'>‡‡‡</a> <span class="Versetto" id="LK24_38">38&#160;</span>Et dixit eis: Quid turbati estis, et cogitationes ascendunt in corda vestra? <span class="Versetto" id="LK24_39">39&#160;</span>videte manus meas, et pedes, quia ego ipse sum; palpate et videte, quia spiritus carnem et ossa non habet, sicut me videtis habere.<a href='#FN776'>§§§</a> <span class="Versetto" id="LK24_40">40&#160;</span>Et cum hoc dixisset, ostendit eis manus et pedes.<a href='#FN777'>*</a> <span class="Versetto" id="LK24_41">41&#160;</span>Adhuc autem illis non credentibus, et mirantibus præ gaudio, dixit: Habetis hic aliquid quod manducetur?<a href='#FN778'>†</a> <span class="Versetto" id="LK24_42">42&#160;</span>At illi obtulerunt ei partem piscis assi et favum mellis.<a href='#FN779'>‡</a> <span class="Versetto" id="LK24_43">43&#160;</span>Et cum manducasset coram eis, sumens reliquias dedit eis.<a href='#FN780'>§</a> <span class="Versetto" id="LK24_44">44&#160;</span>Et dixit ad eos: Hæc sunt verba quæ locutus sum ad vos cum adhuc essem vobiscum, quoniam necesse est impleri omnia quæ scripta sunt in lege Moysi, et prophetis, et Psalmis de me. <span class="Versetto" id="LK24_45">45&#160;</span>Tunc aperuit illis sensum ut intelligerent Scripturas,<a href='#FN781'>**</a> <span class="Versetto" id="LK24_46">46&#160;</span>et dixit eis: Quoniam sic scriptum est, et sic oportebat Christum pati, et resurgere a mortuis tertia die:<a href='#FN782'>††</a> <span class="Versetto" id="LK24_47">47&#160;</span>et prædicari in nomine ejus pœnitentiam, et remissionem peccatorum in omnes gentes, incipientibus ab Jerosolyma. <span class="Versetto" id="LK24_48">48&#160;</span>Vos autem testes estis horum. <span class="Versetto" id="LK24_49">49&#160;</span>Et ego mitto promissum Patris mei in vos; vos autem sedete in civitate, quoadusque induamini virtute ex alto.<a href='#FN783'>‡‡</a> <span class="Versetto" id="LK24_50">50&#160;</span>Eduxit autem eos foras in Bethaniam, et elevatis manibus suis benedixit eis.<a href='#FN784'>§§</a> <span class="Versetto" id="LK24_51">51&#160;</span>Et factum est, dum benediceret illis, recessit ab eis, et ferebatur in cælum. <span class="Versetto" id="LK24_52">52&#160;</span>Et ipsi adorantes regressi sunt in Jerusalem cum gaudio magno: <span class="Versetto" id="LK24_53">53&#160;</span>et erant semper in templo, laudantes et benedicentes Deum. Amen.<a href='#FN785'>***</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#LK1_1"><span class="notemark">*</span> 1:1</a> <span class="fk">Quoniam quidem, </span><span class="ft"> etc. BEDA. Lucas de omnibus quæ fecit Jesus et docuit, etc., usque ad magis ordinarent narrationem quam historiæ texerent veritatem.</span></p>
  </aside>

  <aside id="FN2">
    <p class="f"><a class="notebackref" href="#LK1_3"><span class="notemark">†</span> 1:3</a> <span class="fk">Omnia. </span><span class="ft"> ID. Non omnia quæ assecutus, sed de omnibus quæ ad fidem legentium confirmandam credit idonea. Ex consulto enim multa præterit, quæ alii dicunt, ut diversa in Evangelio gratia refulgeret, et propriis quibusdam libri singuli mysteriorum gestorumque miracula eminerent. </span><span class="fk">Theophile. </span><span class="ft"> Theophilus, amans Deum, etc., usque ad fidem perpetuæ divinitatis et temporaneæ dispensationis illius debet ordinem nosse.</span></p>
  </aside>

  <aside id="FN3">
    <p class="f"><a class="notebackref" href="#LK1_5"><span class="notemark">‡</span> 1:5</a> <span class="fk">Fuit in diebus Herodis regis Judææ. </span><span class="ft"> AMBR. Vitulus sacerdotalis hostia. Per vitulum ergo hoc Evangelium figuratur, in quo a sacerdotibus inchoatur, et in vitulo consummatur, id est in Christo, qui pro mundi vita immolatur. </span><span class="fk">Sacerdos quidam. </span><span class="ft"> Implevit ordinem, dixit regem, et regionem in qua fuit, sacerdotem et gentem ejus et uxorem illius indicat. </span><span class="fk">Zacharias. </span><span class="ft"> Zacharias, memor Domini: cui apparet Angelus a dextris altaris, quia ei qui memor Domini est demonstratur mysterium. </span><span class="fk">De vice Abia. </span><span class="ft"> BEDA. Abia, Pater Dominus, etc., usque ad sicut per septem Testamentum declaratur Vetus. </span><span class="fk">Elizabeth. </span><span class="ft"> Elizabeth, Dei mei saturitas, signat Mariam quæ plena Deo fuit.</span></p>
  </aside>

  <aside id="FN4">
    <p class="f"><a class="notebackref" href="#LK1_6"><span class="notemark">§</span> 1:6</a> <span class="fk">Erant autem ambo. </span><span class="ft"> BEDA, AMBR. Plena laudatio quæ genus in majoribus, mores in æquitate, officium in sacerdotio, factum in mandatis, judicium in justificationibus comprehendit. </span><span class="fk">Justi ante Deum. </span><span class="ft"> AMBR. Non enim omnis qui justus est ante homines justus est ante Deum; aliter enim vident homines, aliter Deus: homines in facie, Deus in corde. Ideoque fieri potest, ut aliquis affectata bonitate populari justus videatur mihi, justus tamen non sit ante Deum, si justitia non ex mentis simplicitate formetur, sed adulatione simuletur.</span></p>
  </aside>

  <aside id="FN5">
    <p class="f"><a class="notebackref" href="#LK1_7"><span class="notemark">**</span> 1:7</a> <span class="fk">Et non erat illis. </span><span class="ft"> BEDA. Divinitus procuratum fuit, ut de provectis diuque fructu conjugii privatis Joannes nasceretur, ut inopinato ortu prolis et ipsos donum Dei gratius afficeret, et cæteros stupor miraculi pararet auditui futuri prophetiæ. Unde postea subditur: </span><span class="fk">Posuerunt omnes qui audierant in corde suo dicentes: Quis putas puer iste erit?</span></p>
  </aside>

  <aside id="FN6">
    <p class="f"><a class="notebackref" href="#LK1_8"><span class="notemark">††</span> 1:8</a> <span class="fk">Factum est autem. </span><span class="ft"> Cum ex præcepto Moysi uno sacerdote decedente, unus succedere jubeatur, tempore David statutum est ut vicissim ministrantes per octonos dies a sabbato usque ad sabbatum tempore vicis suæ, singuli castimoniæ studerent, nec interea domum tangerent.</span></p>
  </aside>

  <aside id="FN7">
    <p class="f"><a class="notebackref" href="#LK1_9"><span class="notemark">‡‡</span> 1:9</a> <span class="fk">Sorte. </span><span class="ft"> BEDA. Non nova tunc sorte electus, quando incensum erat adolendum, etc., </span><span class="fk">usque </span><span class="fk">ad</span><span class="ft"> prædicitur dum ille promittitur præcursurus.</span></p>
  </aside>

  <aside id="FN8">
    <p class="f"><a class="notebackref" href="#LK1_12"><span class="notemark">§§</span> 1:12</a> <span class="fk">Et Zacharias turbatus est videns, et timor irruit super eum, </span><span class="ft"> etc. AMBR. Solemus turbari et a nostro affectu alienari quando perstringimur superioris potestatis occursu. Sed sicut humani defectus est terreri, ita angelicæ benignitatis est paventem suo aspectu blandiendo solari; contra, dæmones, si quos sua præsentia territos senserint, ampliore horrore concutiunt.</span></p>
  </aside>

  <aside id="FN9">
    <p class="f"><a class="notebackref" href="#LK1_13"><span class="notemark">***</span> 1:13</a> <span class="fk">Quoniam exaudita est deprecatio tua: et uxor tua Elizabeth pariet tibi filium, et vocabis nomen ejus. </span><span class="ft"> Exaudita est magis quam petisti. Rogasti pro liberatione plebis, et donatus est tibi præcursor. AMBR. Multa divina beneficia hic sunt congesta. Primum, deprecationis fructus, deinde sterilis partus. Tum lætitia plurimorum, et magnitudo virtutis, Altissimi etiam prophetia promittitur. Quinetiam ne qua esset dubitatio, futuri nomen designatur. Tantis igitur supra votum fluentibus, non immerito diffidentia pœna plectitur silentii.</span></p>
  </aside>

  <aside id="FN10">
    <p class="f"><a class="notebackref" href="#LK1_14"><span class="notemark">†††</span> 1:14</a> <span class="fk">Et erit gaudium, </span><span class="ft"> etc. BEDA. Singularis meriti est indicium quoties hominibus a Deo vel imponitur nomen, vel mutatur, etc., usque ad quia hic salutem multis prædicat, ille vero omnibus dat. AMBR. </span><span class="fk">Gaudium et exsultatio. </span><span class="ft"> Monentur parentes non minus gratias agere, etc., usque ad matres quia honorantur præmiis conjugii.</span></p>
  </aside>

  <aside id="FN11">
    <p class="f"><a class="notebackref" href="#LK1_15"><span class="notemark">‡‡‡</span> 1:15</a> <span class="fk">Vinum et siceram, </span><span class="ft"> etc. BEDA. Magnæ coram Deo virtutis est prædicare in deserto gaudia cœlestia, etc., usque ad et jam erat spiritus gratiæ.</span></p>
  </aside>

  <aside id="FN12">
    <p class="f"><a class="notebackref" href="#LK1_16"><span class="notemark">§§§</span> 1:16</a> <span class="fk">Et multos filiorum Isræl convertet. </span><span class="ft"> ID. Cum Joannes Christo testimonium perhibens, in fide Christi baptizans, dicatur filios Isræl ad Deum convertisse, patet Christum esse Dominum Deum Isræl.</span></p>
  </aside>

  <aside id="FN13">
    <p class="f"><a class="notebackref" href="#LK1_17"><span class="notemark">*</span> 1:17</a> <span class="fk">Præcedet ante. </span><span class="ft"> ID. Sicut Elias præco judicis, etc., usque ad ille cum eo manifestatur in gloria. </span><span class="fk">In spiritu et virtute. </span><span class="ft"> AMBR. Bene junguntur spiritu et virtute. Non enim sine virtute spiritus, nec sine spiritu virtus est. Elias virtutem habuit abstinentiæ, et patientiæ, et convertendi animos populorum a perfidia ad fidem, spiritum autem prophetandi habuit. </span><span class="fk">Convertat, </span><span class="ft"> etc., BEDA. Corda patrum in filios convertit, etc., usque ad fere eadem verba quæ angelus de Joanne, Malach, prædixit de Elia.</span></p>
  </aside>

  <aside id="FN14">
    <p class="f"><a class="notebackref" href="#LK1_18"><span class="notemark">†</span> 1:18</a> <span class="fk">Unde, </span><span class="ft"> etc. ID. Si homo esset qui promittebat, impune liceret quærere signum, etc., usque ad et infidelitatis esset pœna quam meruit.</span></p>
  </aside>

  <aside id="FN15">
    <p class="f"><a class="notebackref" href="#LK1_19"><span class="notemark">‡</span> 1:19</a> <span class="fk">Ante Deum. </span><span class="ft"> ID. Cum ad nos veniunt angeli, sic exterius implent ministerium, ut tamen ante Deum interius per contemplationem assistant. Quia etsi angelus est spiritus circonscriptus, summus spiritus qui Deus est, incirconscriptus est, intra quem currit angelus quocunque moveatur vel mittatur.</span></p>
  </aside>

  <aside id="FN16">
    <p class="f"><a class="notebackref" href="#LK1_22"><span class="notemark">§</span> 1:22</a> <span class="fk">Et ipse erat innuens illis, et permansit mutus, </span><span class="ft"> etc. Sine voce corporales actus indicare moliens, nec exprimens voluntatem. Cui similis populus Judæorum, actuum suorum impotens reddere rationem.</span></p>
  </aside>

  <aside id="FN17">
    <p class="f"><a class="notebackref" href="#LK1_23"><span class="notemark">**</span> 1:23</a> <span class="fk">Ut impleti sunt, </span><span class="ft"> etc. Quia vicis suæ tempore, pontifices templi tantum officiis mancipati, non solum a complexu uxorum, sed etiam a domorum ingressu abstinebant. Nostris autem sacerdotibus quibus non carnalis successio, sed spiritualis perfectio quæritur, qui quotidie præsto debent esse altari, perpetua castitas indicitur.</span></p>
  </aside>

  <aside id="FN18">
    <p class="f"><a class="notebackref" href="#LK1_24"><span class="notemark">††</span> 1:24</a> <span class="fk">Occultabat. </span><span class="ft"> AMBR. Occultat quia partus sui erubescit ætatem, etc., usque ad neque enim ea quæ senilem non erubesceret coitum, erubesceret partum.</span></p>
  </aside>

  <aside id="FN19">
    <p class="f"><a class="notebackref" href="#LK1_25"><span class="notemark">‡‡</span> 1:25</a> <span class="fk">Quia sic fecit. </span><span class="ft"> BEDA. Gesta sunt hæc, inquit Joannes Chrysostomus, etc., usque ad quia per ipsum afflictio pœnitentiæ erat prædicanda.</span></p>
  </aside>

  <aside id="FN20">
    <p class="f"><a class="notebackref" href="#LK1_26"><span class="notemark">§§</span> 1:26</a> <span class="fk">In mense autem sexto. </span><span class="ft"> HIER. Sicut sexto mense missus est Gabriel angelus a Deo in civitatem Galilææ, ita sexto millenario missus est Christus, </span><span class="fk">Gabriel. </span><span class="ft"> BEDA. Ideo angeli ex nomine aliquando signantur, ut ex ipso nomine quid ministraturi veniant, demonstretur. Gabriel fortitudo Dei, quia illum nuntiat qui ad debellandum diabolum veniebat.</span></p>
  </aside>

  <aside id="FN21">
    <p class="f"><a class="notebackref" href="#LK1_27"><span class="notemark">***</span> 1:27</a> <span class="fk">Ad virginem. </span><span class="ft"> Mulier a diabolo seducta mortem intulit: contra mulier ab angelo edocta salutem edidit.</span></p>
  </aside>

  <aside id="FN22">
    <p class="f"><a class="notebackref" href="#LK1_28"><span class="notemark">†††</span> 1:28</a> <span class="fk">Dominus tecum. </span><span class="ft"> Quam novo castitatis amore ad cœlestia sustulit, et post mediante humana natura, omni plenitudine divinitatis consecravit. </span><span class="fk">Benedicta tu in mulieribus. </span><span class="ft"> Quæ, sine exemplo muliebris conditionis, et virgo et mater est, et Deum genuit.</span></p>
  </aside>

  <aside id="FN23">
    <p class="f"><a class="notebackref" href="#LK1_29"><span class="notemark">‡‡‡</span> 1:29</a> <span class="fk">Turbata est, </span><span class="ft"> etc. Quia nesciebat si præteritum an futurum esset, quod angelus dixit.</span></p>
  </aside>

  <aside id="FN24">
    <p class="f"><a class="notebackref" href="#LK1_30"><span class="notemark">§§§</span> 1:30</a> <span class="fk">Et ait angelus ei: Ne timeas, Maria. </span><span class="ft"> Turbatam insolita salutatione quasi familiarius notam vocat ex nomine. Ne timeat jubet, et quare gratia plenam vocaverit, plenius explicat.</span></p>
  </aside>

  <aside id="FN25">
    <p class="f"><a class="notebackref" href="#LK1_31"><span class="notemark">*</span> 1:31</a> <span class="fk">Jesum. </span><span class="ft"> Jesus salvator, sive salutaris dicitur. Ipse enim salvum faciet, non populum Isræl, sed suum populum, sive ex præputio, sive ex circumcisione, in unum ovile sub uno pastore congregatum.</span></p>
  </aside>

  <aside id="FN26">
    <p class="f"><a class="notebackref" href="#LK1_32"><span class="notemark">†</span> 1:32</a> <span class="fk">Sedem David patris ejus. </span><span class="ft"> BEDA. Id est Isræliticam plebem, etc., usque ad in his qui de oleastro incisi in olivam bonam sunt inserti.</span></p>
  </aside>

  <aside id="FN27">
    <p class="f"><a class="notebackref" href="#LK1_35"><span class="notemark">‡</span> 1:35</a> <span class="fk">Sanctum vocabitur Filius Dei. </span><span class="ft"> Jesus nascitur sanctus, qui conditionem naturæ corruptibilis vinceret, et commistione copulæ carnalis conceptus non est. Nos conditione corruptibilis naturæ constricti, per gratiam possumus sanctificari. Et congruit, ut quæ contra morem virgo concepit, supra morem humanæ consuetudinis Dei Filium generet.</span></p>
  </aside>

  <aside id="FN28">
    <p class="f"><a class="notebackref" href="#LK1_36"><span class="notemark">§</span> 1:36</a> <span class="fk">Et ecce, </span><span class="ft"> etc. BEDA. Ne virgo desperet de partu, etc., usque ad præcursorem quoque de anu sterili nasciturum cognosceret. </span><span class="fk">Cognata tua. </span><span class="ft"> Quia de tribu Levi, id est de tribu Dei. BEDA. Legimus, quod Aaron qui de tribu Levi erat, etc., usque ad quæ secundum Deum spiritualis cognationis consortio non carebant.</span></p>
  </aside>

  <aside id="FN29">
    <p class="f"><a class="notebackref" href="#LK1_38"><span class="notemark">**</span> 1:38</a> <span class="fk">Ecce ancilla Domini. </span><span class="ft"> Non de singularitate meriti se extollit, sed suæ conditionis et divinæ cognationis per omnia memor, se ancillam illius esse fatetur, cujus mater eligitur, et cum magna devotione promissionem angeli optat impleri.</span></p>
  </aside>

  <aside id="FN30">
    <p class="f"><a class="notebackref" href="#LK1_39"><span class="notemark">††</span> 1:39</a> <span class="fk">Exsurgens autem Maria in diebus illis, abiit in montana cum festinatione in civitatem Juda. </span><span class="ft"> AMBR. Non incredula de oraculo, etc., usque ad dum subditur: </span><span class="fk">Et factum est ut audivit. </span></p>
  </aside>

  <aside id="FN31">
    <p class="f"><a class="notebackref" href="#LK1_40"><span class="notemark">‡‡</span> 1:40</a> <span class="fk">Et intravit in domum Zachariæ. </span><span class="ft"> Hinc discant sanctæ mulieres, quam sedulitatem prægnantibus debeant exhibere cognatis. </span><span class="fk">Et salutavit Elizabeth. </span><span class="ft"> BEDA. Prior salutat, quia decet ut quanto castior, tanto humilior sit.</span></p>
  </aside>

  <aside id="FN32">
    <p class="f"><a class="notebackref" href="#LK1_41"><span class="notemark">§§</span> 1:41</a> <span class="fk">Exsultavit, </span><span class="ft"> etc. Quia lingua non poterat, animo exsultante salutat, et suæ præcursionis officium inchoat. Ecce apparet quod angelus dixerat: </span><span class="fk">Spiritu sancto replebitur adhuc ex utero matris suæ. </span></p>
  </aside>

  <aside id="FN33">
    <p class="f"><a class="notebackref" href="#LK1_42"><span class="notemark">***</span> 1:42</a> <span class="fk">Benedicta tu. </span><span class="ft"> BEDA, AMBR. Conveniunt verba Evangelii cum verbis psalmi in quo promittitur David: </span><span class="fk">De fructu ventris tui ponam super sedem tuam</span><span class="ft"> Psal. 131.. Et eadem voce Maria benedicitur ab Elizabeth qua a Gabriele, ut et angelis et hominibus veneranda, et nostris feminis præferenda monstretur.</span></p>
  </aside>

  <aside id="FN34">
    <p class="f"><a class="notebackref" href="#LK1_43"><span class="notemark">†††</span> 1:43</a> <span class="fk">Mater Domini. </span><span class="ft"> Sentio miraculum, mysterium cognosco, mater Domini verbo feta, Deo plena.</span></p>
  </aside>

  <aside id="FN35">
    <p class="f"><a class="notebackref" href="#LK1_44"><span class="notemark">‡‡‡</span> 1:44</a> <span class="fk">Ut facta. </span><span class="ft"> Ipso momento quo vox intrat ad aures corporis, virtus spiritualis cor intrat audientis, et non solum matrem, sed etiam sobolem amore advenientis accendit. </span><span class="fk">Exsultavit. </span><span class="ft"> BEDA. Revelante Spiritu quo impleta erat, etc., usque ad credidit virgo, ubi sacerdos negavit.</span></p>
  </aside>

  <aside id="FN36">
    <p class="f"><a class="notebackref" href="#LK1_46"><span class="notemark">§§§</span> 1:46</a> <span class="fk">Magnificat anima mea Dominum. </span><span class="ft"> ID. Primo dona sibi spiritualiter concessa profitetur, etc., usque ad in ejus præceptis observandis impendo.</span></p>
  </aside>

  <aside id="FN37">
    <p class="f"><a class="notebackref" href="#LK1_47"><span class="notemark">*</span> 1:47</a> <span class="fk">Et exsultavit. </span><span class="ft"> ID. ID. Quia terrena non curo, prosperitas non emollit me, adversitas non frangit, sed sola illius memoria delectat, a quo salus speratur æterna, illius divinitate lætor cujus temporali conceptione mea caro fetatur.</span></p>
  </aside>

  <aside id="FN38">
    <p class="f"><a class="notebackref" href="#LK1_48"><span class="notemark">†</span> 1:48</a> <span class="fk">Quia respexit. </span><span class="ft"> ID. Ecce quam vilia de se sentit, etc., usque ad et de parvis et infirmis magnos facit et fortes. </span><span class="fk">Quia fecit mihi magna. </span><span class="ft"> Quia in me carnem sumpsit, et me a peccatis mundavit, et dona Spiritus sancti mihi contulit. </span><span class="fk">Et misericordia. </span><span class="ft"> BEDA. A specialibus donis ad generalia Dei judicia se convertit, etc., usque ad subdit quid contemptores mereantur.</span></p>
  </aside>

  <aside id="FN39">
    <p class="f"><a class="notebackref" href="#LK1_53"><span class="notemark">‡</span> 1:53</a> <span class="fk">Esurientes implevit bonis. </span><span class="ft"> ID. Qui æterna toto studio desiderant; saturabuntur, cum Christus apparuerit in gloria. Sed qui terrenis gaudent, in ultimo inanes totius beatitudinis dimittuntur. In præsenti etiam videmus humiles divina gratia impleri, superbos lumine veritatis privari.</span></p>
  </aside>

  <aside id="FN40">
    <p class="f"><a class="notebackref" href="#LK1_55"><span class="notemark">§</span> 1:55</a> <span class="fk">Sicut locutus est ad patres nostros. </span><span class="ft"> Memoriam patrum quibus hæc salus revelata est faciens, Abraham nominatim exprimit, cui primo ipsa incarnatio manifestata est. </span><span class="fk">Et semini ejus in sæcula. </span><span class="ft"> Non tam carne genitis, quam fidei vestigia secutis, quibus adventus Salvatoris in sæcula est promissus, quia ipsa promissio hæreditatis nullo fine claudetur. Nam et usque in finem sæculi credentes non deerunt, et beatitudinis erit gloria perennis.</span></p>
  </aside>

  <aside id="FN41">
    <p class="f"><a class="notebackref" href="#LK1_56"><span class="notemark">**</span> 1:56</a> <span class="fk">Mansit autem Maria. </span><span class="ft"> BEDA. Tandiu mansit, donec videret præcursoris nativitatem, propter quam maxime venerat. Nec causa sola familiaritatis tandiu mansit, sed ut tanto tempore et Elizabeth et Joannis cresceret profectus. Nam si in primo adventu Mariæ, Spiritu sancto sunt repleti, multum est illis superadditum tanta mora mansionis.</span></p>
  </aside>

  <aside id="FN42">
    <p class="f"><a class="notebackref" href="#LK1_59"><span class="notemark">††</span> 1:59</a> <span class="fk">Die octavo. </span><span class="ft"> Per circumcisionem resurrectio Domini figuratur, quia et octava die, id est post sabbatum, facta est. Et sicut illa a reatu mortis absolvere solebat, sic ista immortalis vitæ nativitatem, et in auctore nostro exhibuit, et in nobis monstravit sperandam. </span><span class="fk">Et vocabant eum. </span><span class="ft"> BEDA. Joannis celebrata nativitas, est Novi Testamenti inchoata gratia, etc., usque ad gratiam Evangelii si recte intelligatur exprimit.</span></p>
  </aside>

  <aside id="FN43">
    <p class="f"><a class="notebackref" href="#LK1_62"><span class="notemark">‡‡</span> 1:62</a> <span class="fk">Innuebant autem patri ejus, </span><span class="ft"> etc. Qui innuunt patri de nomine pueri, significant illos qui testimonio legis intendunt astruere gratiam fidei.</span></p>
  </aside>

  <aside id="FN44">
    <p class="f"><a class="notebackref" href="#LK1_67"><span class="notemark">§§</span> 1:67</a> <span class="fk">Et prophetavit dicens. </span><span class="ft"> BEDA. Magna largitas divinæ pietatis. Ecce loquela quæ sola ablata est diffidenti, cum spiritu prophetiæ restituta est credenti.</span></p>
  </aside>

  <aside id="FN45">
    <p class="f"><a class="notebackref" href="#LK1_68"><span class="notemark">***</span> 1:68</a> <span class="fk">Benedictus. </span><span class="ft"> Qui dum bonitatem Dei rogavit, pro liberatione præcursor donatus est. </span><span class="fk">Visitavit. </span><span class="ft"> Quod proxime faciendum cognoverat, prophetico more quasi jam factum narrat.</span></p>
  </aside>

  <aside id="FN46">
    <p class="f"><a class="notebackref" href="#LK1_69"><span class="notemark">†††</span> 1:69</a> <span class="fk">Cornu salutis nobis. </span><span class="ft"> BEDA. Per cornu quod carnem excedit, cum omnia ossa carne tegantur, regnum Christi significatur, quo mundus et gaudia carnis superantur. In cujus figuram David et Salomon cornu olei, sunt in regni gloriam consecrati, ut prius Saul lenticula.</span></p>
  </aside>

  <aside id="FN47">
    <p class="f"><a class="notebackref" href="#LK1_71"><span class="notemark">‡‡‡</span> 1:71</a> <span class="fk">Salutem ex inimicis nostris, et de manu, </span><span class="ft"> etc. Erexit nobis salutem ex inimicis, et est explanatio superioris versiculi, in quo breviter idem præmiserat: </span><span class="fk">Et erexit cornu salutis nobis. </span></p>
  </aside>

  <aside id="FN48">
    <p class="f"><a class="notebackref" href="#LK1_72"><span class="notemark">§§§</span> 1:72</a> <span class="fk">Ad faciendam misericordiam cum </span><span class="fk">patribus nostris, et memorari testamenti, </span><span class="ft"> etc. Locutus est, et erexit nobis salutem ad faciendam misericordiam, ut misericordiam quam patribus promisit impleat in nobis, et juramentum quod fecit patribus de liberatione nostra, in nobis per Christum compleatur.</span></p>
  </aside>

  <aside id="FN49">
    <p class="f"><a class="notebackref" href="#LK1_76"><span class="notemark">*</span> 1:76</a> <span class="fk">Et tu, puer, propheta Altissimi vocaberis: præibis enim ante faciem Domini parare, </span><span class="ft"> etc. BEDA. Non mirum si alloquitur infantem octo dierum, etc., usque ad quæ agnoscebat se in filios suscepisse.</span></p>
  </aside>

  <aside id="FN50">
    <p class="f"><a class="notebackref" href="#LK1_79"><span class="notemark">†</span> 1:79</a> <span class="fk">Ad dirigendos pedes nostros in viam pacis. Puer autem crescebat, </span><span class="ft"> etc. Ut per omnia gressus nostrorum operum illuminatoris nostri gratiæ concordent, donec ad mansionem perpetuæ pacis intremus.</span></p>
  </aside>

  <aside id="FN51">
    <p class="f"><a class="notebackref" href="#LK2_1"><span class="notemark">*</span> 2:1</a> <span class="fk">Exiit edictum a Cæsare. </span><span class="ft"> AUG., BED. Augustus duodecim annis circa nativitatem Christi in pace regnavit, etc., usque ad hic primum Judæa facta est stipendiaria Romanis.</span></p>
  </aside>

  <aside id="FN52">
    <p class="f"><a class="notebackref" href="#LK2_2"><span class="notemark">†</span> 2:2</a> <span class="fk">Prima. </span><span class="ft"> BEDA. Jam diversis temporibus, pleræque partes terrarum leguntur descriptæ, sed hæc est prima earum quæ totum orbem concluserunt, quæ professio est mentium, quia nullus excluditur. Vel certe tunc primum cœpit, quando Cyrinus a Cæsare in Syriam missus est, censor patrimoniorum futurus.</span></p>
  </aside>

  <aside id="FN53">
    <p class="f"><a class="notebackref" href="#LK2_4"><span class="notemark">‡</span> 2:4</a> <span class="fk">Nazareth. </span><span class="ft"> ID. Quotidie Dominus in Nazareth concipitur, etc., usque ad quod instantia loquentis magistri nihil valet nisi augmentum superni juvaminis ut audiatur acceperit.</span></p>
  </aside>

  <aside id="FN54">
    <p class="f"><a class="notebackref" href="#LK2_6"><span class="notemark">§</span> 2:6</a> <span class="fk">Factum est autem. </span><span class="ft"> Alibi concipi, alibi nasci Dominus voluit, ut insidiantis Herodis furorem facilius evaderet. Humilitas Christi commendatur, quia non solum incarnari, sed etiam illo tempore nasci voluit, quo mox natus censui Cæsaris propter nostram liberationem subderetur.</span></p>
  </aside>

  <aside id="FN55">
    <p class="f"><a class="notebackref" href="#LK2_7"><span class="notemark">**</span> 2:7</a> <span class="fk">Pannis eum involvit. </span><span class="ft"> Vilibus induitur pannis, ut stolam immortalitatis reciperemus. Manus et pedes stringuntur; ut manus nostræ ad bene operandum, pedes in viam pacis dirigantur; parvulus factus, ut nos perfecti simus.</span></p>
  </aside>

  <aside id="FN56">
    <p class="f"><a class="notebackref" href="#LK2_8"><span class="notemark">††</span> 2:8</a> <span class="fk">Et pastores. </span><span class="ft"> BEDA. Nato summo pastore, pastores ab insidiis noctis, etc., usque ad super quos divina gratia largius coruscat.</span></p>
  </aside>

  <aside id="FN57">
    <p class="f"><a class="notebackref" href="#LK2_9"><span class="notemark">‡‡</span> 2:9</a> <span class="fk">Et ecce angelus Domini. </span><span class="ft"> ID. Et concipiendum, et conceptum, et natum Dominum, cœli cives testantur, ut et mortales sufficienter imbuant, et suum auctori servitium impendant.</span></p>
  </aside>

  <aside id="FN58">
    <p class="f"><a class="notebackref" href="#LK2_12"><span class="notemark">§§</span> 2:12</a> <span class="fk">Infantem pannis involutum. </span><span class="ft"> ID. Crebris infantia Salvatoris et angelorum testimoniis, et evangelistarum est inculcata, ut mentibus nostris altius infigatur quid pro nobis sit factus: In quo humilitas commendatur: </span><span class="fk">Quia cum esset dives, pauper pro nobis factus est, ut inopia sua nos ditaret</span><span class="ft"> II Cor. 8..</span></p>
  </aside>

  <aside id="FN59">
    <p class="f"><a class="notebackref" href="#LK2_14"><span class="notemark">***</span> 2:14</a> <span class="fk">Et in terra pax. </span><span class="ft"> Quando peccando eramus a Deo extranei, extraneos nos angeli deputabant; sed quia cognovimus regem nostrum, recognoverunt nos angeli cives suos. Et timet angelus adorari ab humana natura quam in suo rege considerat. </span><span class="fk">Hominibus bonæ voluntatis. </span><span class="ft"> BEDA. Qui suscipiunt natum Christum, non his qui audita ejus nativitate sunt turbati et eum persecuti. </span><span class="fk">Non est pax impiis, dicit Dominus</span><span class="ft"> Isa. 48..</span></p>
  </aside>

  <aside id="FN60">
    <p class="f"><a class="notebackref" href="#LK2_16"><span class="notemark">†††</span> 2:16</a> <span class="fk">Et venerunt festinantes. </span><span class="ft"> BEDA. Non cum desidia Christi quærenda est præsentia, etc., usque ad quasi in præsepio invenient.</span></p>
  </aside>

  <aside id="FN61">
    <p class="f"><a class="notebackref" href="#LK2_17"><span class="notemark">‡‡‡</span> 2:17</a> <span class="fk">Videntes autem. </span><span class="ft"> Visio vel cognitio Dei est, et hæc est sola vita hominum ut cognoscant verum Patrem, et quem misit Jesum Christum esse unum Deum.</span></p>
  </aside>

  <aside id="FN62">
    <p class="f"><a class="notebackref" href="#LK2_18"><span class="notemark">§§§</span> 2:18</a> <span class="fk">Mirati sunt. </span><span class="ft"> Mirantur et de mysterio incarnationis et de tanta pastorum attestatione, qui fingere audita nescirent, sed simplici facundia vera prædicarent. Sed Dominus non rethores, sed piscatores ad evangelizandum destinavit. Sic et in Vetere Testamento suæ dispensationis nuntios pastores ordinavit. Ideo non est parvipendenda pastorum attestatio.</span></p>
  </aside>

  <aside id="FN63">
    <p class="f"><a class="notebackref" href="#LK2_20"><span class="notemark">*</span> 2:20</a> <span class="fk">Et reversi, </span><span class="ft"> etc. BEDA. Sic spirituales pastores modo dormientibus aliis contemplando cœlestia subvehuntur, etc., usque ad dum dicunt: </span><span class="fk">Gloria in altissimis Deo, et in terra pax hominibus bonæ voluntatis. </span></p>
  </aside>

  <aside id="FN64">
    <p class="f"><a class="notebackref" href="#LK2_22"><span class="notemark">†</span> 2:22</a> <span class="fk">Tulerunt illum. </span><span class="ft"> Parvuli qui de toto regno Judæorum ad templum portabantur, si erant de tribu Levi, in ministerium domus perpetuo detinebantur. Si de alia tribu, pretio dato a parentibus primogeniti redimebantur ad propria referendi.</span></p>
  </aside>

  <aside id="FN65">
    <p class="f"><a class="notebackref" href="#LK2_23"><span class="notemark">‡</span> 2:23</a> <span class="fk">Sicut scriptum. </span><span class="ft"> BEDA. Scriptum est in lege: </span><span class="fk">Mulier quæ suscepto, </span><span class="ft"> etc., usque ad cum bonorum operum fructibus supernæ beatitudinis gaudia subit.</span></p>
  </aside>

  <aside id="FN66">
    <p class="f"><a class="notebackref" href="#LK2_24"><span class="notemark">§</span> 2:24</a> <span class="fk">Par turturum. </span><span class="ft"> ID. Hæc oblatio pauperum erat, qui non sufficerent offerre agnum, ut per omnia humilitas Domini pateat.</span></p>
  </aside>

  <aside id="FN67">
    <p class="f"><a class="notebackref" href="#LK2_25"><span class="notemark">**</span> 2:25</a> <span class="fk">Et ecce homo. </span><span class="ft"> Non solum angeli, sed omnis ætas et sexus testimonium nato reddunt puero. Et sicut ab omnium sæculorum fidelibus præsagiebatur, ita veniens omnium sanctorum laude prædicatur.</span></p>
  </aside>

  <aside id="FN68">
    <p class="f"><a class="notebackref" href="#LK2_27"><span class="notemark">††</span> 2:27</a> <span class="fk">Puerum. </span><span class="ft"> Cum pueritia post septem annos infantiæ incipiat, Jesus frequenter puer dicitur, non tam ætate quam pro servitio, unde Propheta: </span><span class="fk">Ecce puer meus, </span><span class="ft"> quia </span><span class="fk">Filius hominis non venit ministrari, sed ministrare</span><span class="ft"> Isa. 42.</span></p>
  </aside>

  <aside id="FN69">
    <p class="f"><a class="notebackref" href="#LK2_29"><span class="notemark">‡‡</span> 2:29</a> <span class="fk">Nunc dimittis servum tuum. </span><span class="ft"> AMBR. Qui vult dimitti, veniat in Hierusalem, etc., usque ad tunc dimittetur ut non videat mortem, quia viderat vitam.</span></p>
  </aside>

  <aside id="FN70">
    <p class="f"><a class="notebackref" href="#LK2_34"><span class="notemark">§§</span> 2:34</a> <span class="fk">Ecce positus est hic. </span><span class="ft"> In ruinam illorum qui steterant, et resurrectionem illorum qui ceciderant; vel in ruinam vitiorum, et in resurrectionem virtutum. Non in se tantum, sed in suis quoque prædicatoribus positus est in ruinam et resurrectionem, unde Apostolus: </span><span class="fk">Christi bonus odor sumus Deo, in his qui salvi fiunt, et in his qui pereunt. </span><span class="ft"> Bono enim odore, alii salvantur, alii pereunt II Cor. 2..</span></p>
  </aside>

  <aside id="FN71">
    <p class="f"><a class="notebackref" href="#LK2_35"><span class="notemark">***</span> 2:35</a> <span class="fk">Gladius. </span><span class="ft"> BEDA. Dolor Dominicæ passionis, etc., usque ad zizania germinare conspicit. </span><span class="fk">Ut revelentur. </span><span class="ft"> Ante erat incertum qui Judæorum Christi gratiam reciperent, qui conspuerent: sed audita nativitate revelantur cogitationes, et Herodes et alii turbantur, quidam ad Christi magisterium accedunt.</span></p>
  </aside>

  <aside id="FN72">
    <p class="f"><a class="notebackref" href="#LK2_36"><span class="notemark">†††</span> 2:36</a> <span class="fk">Et erat Anna, </span><span class="ft"> etc. Quia per virum et mulierem vita totius mundi perdita est, in testimonio vitæ per Christum redeuntis Anna conjungitur Simeoni. Convenit mysteriis Ecclesiæ, quod Anna gratia interpretatur, quæ est filia Phanuel, qui facies Dei dicitur, unde supra: </span><span class="fk">Signatum est super nos lumen vultus tui, Domine</span><span class="ft"> Psal. 4.. </span><span class="fk">De tribu Aser. </span><span class="ft"> Id est beati, descendit, qui inter duodecim patriarchas ordine nascendi octavus est, propter mysterium resurrectionis. Quinque sunt Annæ. Prima mater Samuel, secunda uxor Raguel, tertia mater Tobiæ, quarta filia Phanuel, quinta mater Mariæ. </span><span class="fk">Processerat in diebus. </span><span class="ft"> BEDA. Juxta historiam, Anna, et devotæ conversationis, etc., usque ad multiplicantur propter apostolicam doctrinam.</span></p>
  </aside>

  <aside id="FN73">
    <p class="f"><a class="notebackref" href="#LK2_38"><span class="notemark">‡‡‡</span> 2:38</a> <span class="fk">Omnibus qui, </span><span class="ft"> etc. Omnibus fidelibus qui jugo Herodis alienigenæ gravati, liberationem civitatis et populi exspectabant, promittebat per adventum Christi in proximo redemptionem a tyrannide alieni.</span></p>
  </aside>

  <aside id="FN74">
    <p class="f"><a class="notebackref" href="#LK2_40"><span class="notemark">§§§</span> 2:40</a> <span class="fk">Puer autem. </span><span class="ft"> BEDA. In eo quod puer erat, etc., usque ad homo fieri cœpisset, perfectus esset ut Deus.</span></p>
  </aside>

  <aside id="FN75">
    <p class="f"><a class="notebackref" href="#LK2_41"><span class="notemark">*</span> 2:41</a> <span class="fk">Et ibant parentes, </span><span class="ft"> etc. ID. Merito Lucas inter quatuor animalia vitulo comparatur, etc., usque ad discipulos Domini in templo laudantes in fine Evangelii sui concludit.</span></p>
  </aside>

  <aside id="FN76">
    <p class="f"><a class="notebackref" href="#LK2_45"><span class="notemark">†</span> 2:45</a> <span class="fk">Et non invenientes. </span><span class="ft"> ID. Si quæritur quomodo potuit a parentibus obliviscendo relinqui, etc., usque ad cum altero parente reversum.</span></p>
  </aside>

  <aside id="FN77">
    <p class="f"><a class="notebackref" href="#LK2_46"><span class="notemark">‡</span> 2:46</a> <span class="fk">In medio. </span><span class="ft"> ID. Quasi fons, medius doctorum sedet, sed quasi exemplar humilitatis, prius interrogat et audit quam instruat, ne parvuli a senioribus doceri erubescant, ne infirmus docere audeat.</span></p>
  </aside>

  <aside id="FN78">
    <p class="f"><a class="notebackref" href="#LK2_49"><span class="notemark">§</span> 2:49</a> <span class="fk">Quid est quod me quærebatis? </span><span class="ft"> ID. Non quod eum quasi filium quærunt vituperat, sed quis sit sibi verus Pater insinuat, et quid potius debeat ei cui est æternus Filius, mentis oculos attollere cogit. Quia enim Deus et homo est, nunc excelsa Deitatis, nunc infirma præfert humanitatis. Quasi Filius Dei in templo commoratur, quasi Filius hominis cum parentibus quo jubent regreditur.</span></p>
  </aside>

  <aside id="FN79">
    <p class="f"><a class="notebackref" href="#LK2_51"><span class="notemark">**</span> 2:51</a> <span class="fk">Et mater ejus conservabat omnia verba hæc in corde suo. </span><span class="ft"> Omnia quæ de Domino, vel a Domino facta cognovit, sive quæ intellexit, sive quæ nondum intelligere potuit, omnia in memoria recondebat, ut, quando tempus prædicandæ seu scribendæ incarnationis ejus adveniret, sufficienter universa prout essent gesta posset explicare quærentibus. Sic nos crebra factorum et dictorum Domini meditatione importunos cogitatus repellamus, et alios instruere laboremus.</span></p>
  </aside>

  <aside id="FN80">
    <p class="f"><a class="notebackref" href="#LK2_52"><span class="notemark">††</span> 2:52</a> <span class="fk">Proficiebat sapientia. </span><span class="ft"> BEDA. Sicut est carnis ætate proficere, etc., usque ad utraque pariter salvaretur.</span></p>
  </aside>

  <aside id="FN81">
    <p class="f"><a class="notebackref" href="#LK3_2"><span class="notemark">*</span> 3:2</a> <span class="fk">Factum est verbum, </span><span class="ft"> etc. BEDA. Congregaturus Ecclesiam, Dei Filius primum operatur in servulo, etc., usque ad unum itaque dixit, et omnia declaravit.</span></p>
  </aside>

  <aside id="FN82">
    <p class="f"><a class="notebackref" href="#LK3_3"><span class="notemark">†</span> 3:3</a> <span class="fk">Prædicans baptismum pœnitentiæ, </span><span class="ft"> etc. ID. Joannes baptismum pœnitentiæ prædicavit, et quibusdam etiam dedit, etc., usque ad præcurretur suo baptismate quo peccata solvi non possunt.</span></p>
  </aside>

  <aside id="FN83">
    <p class="f"><a class="notebackref" href="#LK3_4"><span class="notemark">‡</span> 3:4</a> <span class="fk">Vox clamantis. </span><span class="ft"> Vox, quia prænuntius verbi. </span><span class="fk">In deserto. </span><span class="ft"> Quia desertæ et destitutæ Judææ solatium redemptionis annuntiat. Nullum verbum sine voce auditur, nec vox sine verbi intelligentia valet. </span><span class="fk">Parate viam Domini, </span><span class="ft"> etc. Qui fidem et bona opera prædicat, quid aliud quam venienti Domino? ad corda audientium viam parat, ut hæc vis gratiæ illustret, ut rectas Deo semitas faciat, dum mundas cogitationes in animo per sermonem prædicationis format.</span></p>
  </aside>

  <aside id="FN84">
    <p class="f"><a class="notebackref" href="#LK3_5"><span class="notemark">§</span> 3:5</a> <span class="fk">Et erunt prava. </span><span class="ft"> BEDA. Prava, id est, malorum corda per injustitiam distorta ad regulam justitiæ dirigentur.</span></p>
  </aside>

  <aside id="FN85">
    <p class="f"><a class="notebackref" href="#LK3_6"><span class="notemark">**</span> 3:6</a> <span class="fk">Et videbit. </span><span class="ft"> ID. In hac vita omnis homo Christum videre non potuit, sed in die judicii, in sede majestatis et electi et reprobi pariter videbunt, ut justi remunerentur, et mali in æternum gemant. Unde et subditur:</span></p>
  </aside>

  <aside id="FN86">
    <p class="f"><a class="notebackref" href="#LK3_7"><span class="notemark">††</span> 3:7</a> <span class="fk">Quis ostendit, </span><span class="ft"> etc.? AMBR. Quis ostendit in prudentia miseratione Dei infusa, etc.? usque ad quam ad gentes transferendam prophetat.</span></p>
  </aside>

  <aside id="FN87">
    <p class="f"><a class="notebackref" href="#LK3_8"><span class="notemark">‡‡</span> 3:8</a> <span class="fk">Dico enim vobis. </span><span class="ft"> ID. Qui amisso sensu rationis, etc., usque ad replentur fructibus, vestiuntur frondibus.</span></p>
  </aside>

  <aside id="FN88">
    <p class="f"><a class="notebackref" href="#LK3_11"><span class="notemark">§§</span> 3:11</a> <span class="fk">Qui habet duas. </span><span class="ft"> BEDA. Tunica plus sui necessaria quam pallium, etc., usque ad sed quod habet cum paupere partiat.</span></p>
  </aside>

  <aside id="FN89">
    <p class="f"><a class="notebackref" href="#LK3_12"><span class="notemark">***</span> 3:12</a> <span class="fk">Publicani. </span><span class="ft"> ID. Qui vectigalia publica exigunt, etc., usque ad tandem ad propria cum proximis communicanda pertingerent.</span></p>
  </aside>

  <aside id="FN90">
    <p class="f"><a class="notebackref" href="#LK3_15"><span class="notemark">†††</span> 3:15</a> <span class="fk">Existimante autem. </span><span class="ft"> ID. Non solum cogitabant, etc., usque ad per virginem venisse non credunt.</span></p>
  </aside>

  <aside id="FN91">
    <p class="f"><a class="notebackref" href="#LK3_16"><span class="notemark">‡‡‡</span> 3:16</a> <span class="fk">Veniet autem. </span><span class="ft"> Ideo baptizo aqua, quia ille venit qui baptizabit spiritu, et oportet, ut illi via præparetur. </span><span class="fk">Cujus non sum dignus. </span><span class="ft"> BEDA. Non sum dignus mysterium incarnationis investigare, etc., usque ad evangelica prædicatio, qua calceati sunt apostoli.</span></p>
  </aside>

  <aside id="FN92">
    <p class="f"><a class="notebackref" href="#LK3_19"><span class="notemark">§§§</span> 3:19</a> <span class="fk">Herodes. </span><span class="ft"> Antequam Lucas aliquid narrat de actibus Jesu, dicit Joannem ab Herode captum, ut ostendat se solummodo ea facta descripturum, quæ eo anno gesta sunt, quo Joannes vel captus est, vel punitus.</span></p>
  </aside>

  <aside id="FN93">
    <p class="f"><a class="notebackref" href="#LK3_21"><span class="notemark">*</span> 3:21</a> <span class="fk">Et Jesu baptizato. </span><span class="ft"> BEDA. Baptizatur Dominus, non mundari indigens, etc., usque ad jam edoctus Dei Filium aperte prædicat.</span></p>
  </aside>

  <aside id="FN94">
    <p class="f"><a class="notebackref" href="#LK3_22"><span class="notemark">†</span> 3:22</a> <span class="fk">In te complacui. </span><span class="ft"> Non aliena in filio, sed sua laudatur, quasi dicat: Quæcunque habes tu, mea sunt.</span></p>
  </aside>

  <aside id="FN95">
    <p class="f"><a class="notebackref" href="#LK3_23"><span class="notemark">‡</span> 3:23</a> <span class="fk">Annorum triginta. </span><span class="ft"> BEDA. Quod tricennalis baptizatur, etc., usque ad ut in Jeremia et Daniele.</span></p>
  </aside>

  <aside id="FN96">
    <p class="f"><a class="notebackref" href="#LK3_26"><span class="notemark">§</span> 3:26</a> <span class="fk">Qui fuit Mathathiæ, qui fuit Amos, qui fuit Nahum, qui fuit Hesli. </span><span class="ft"> BEDA. Mathath qui per Salomonem descendit, etc., usque ad qui per carnalem generationem ostenditur factus Filius hominis.</span></p>
  </aside>

  <aside id="FN97">
    <p class="f"><a class="notebackref" href="#LK3_29"><span class="notemark">**</span> 3:29</a> <span class="fk">Qui fuit Levi. </span><span class="ft"> Non autem hi quatuor qui hoc loco inferuntur Jacob filii fuerunt, sed quod eorum nominibus participabant. BEDA. Quasi nominibus alludens quod in illis figuratum est, etc., usque ad genera virtutum diversa præcederent.</span></p>
  </aside>

  <aside id="FN98">
    <p class="f"><a class="notebackref" href="#LK3_31"><span class="notemark">††</span> 3:31</a> <span class="fk">Nathan. </span><span class="ft"> ID. Quod Matthæus per Salomonem, etc., usque ad cui judicium a Deo rege defertur: </span><span class="fk">Sacerdos est in æternum secundum ordinem Melchisedech. </span></p>
  </aside>

  <aside id="FN99">
    <p class="f"><a class="notebackref" href="#LK3_37"><span class="notemark">‡‡</span> 3:37</a> <span class="fk">Mathusale. </span><span class="ft"> AMBR. Anni Mathusale ultra diluvium numerantur, significat Christum, cujus vita ætatem nescit. </span><span class="fk">Qui fuit Enoch. </span><span class="ft"> BEDA. A baptizato Dei Filio usque ad Deum Patrem ascendens, septuagesimo gradu Enoch ponit, etc., usque ad quos in resurrectione immutabili Dei sapientiæ contemplandæ per sæcula monstrat esse jungendos.</span></p>
  </aside>

  <aside id="FN100">
    <p class="f"><a class="notebackref" href="#LK3_38"><span class="notemark">§§</span> 3:38</a> <span class="fk">Seth. </span><span class="ft"> Seth posterior Adæ filius, non siletur, ut cum duæ populi sint generationes, significet Christum in posteriore potius quam in priore generatione numerandum. </span><span class="fk">Qui fuit Dei. </span><span class="ft"> A Filio Dei generatio incipit, terminatur in Filium Dei, præcedit creatus in figura, ut sequatur natus in veritate; præit factus ad imaginem, ut propter eum imago descendat.</span></p>
  </aside>

  <aside id="FN101">
    <p class="f"><a class="notebackref" href="#LK4_1"><span class="notemark">*</span> 4:1</a> <span class="fk">Et agebatur. </span><span class="ft"> AMBR. Agebatur in desertum, hoc consilio, ut diabolum provocaret; nam nisi ille certasset, iste mihi non vicisset; mysterio, ut Adam de exsilio liberaret; exemplo, ut ostenderet nobis diabolum ad meliora tendentibus invidere. </span><span class="fk">In desertum. </span><span class="ft"> Historialiter: in illo deserto quod est inter Hierusalem et Hiericho, ubi figuraliter dixerat Adam a diabolo victum fuisse.</span></p>
  </aside>

  <aside id="FN102">
    <p class="f"><a class="notebackref" href="#LK4_2"><span class="notemark">†</span> 4:2</a> <span class="fk">Esuriit. </span><span class="ft"> BEDA. Non est scriptum de Moyse vel Elia, etc., usque ad esurit autem non tam cibum corporis quam salutem animæ.</span></p>
  </aside>

  <aside id="FN103">
    <p class="f"><a class="notebackref" href="#LK4_3"><span class="notemark">‡</span> 4:3</a> <span class="fk">Si Filius Dei es. </span><span class="ft"> AMBR. Noverat Dei Filium venturum, sed venisse per infirmitatem corporis non putabat, etc., usque ad qui hoc verbo non vescitur, non vivit.</span></p>
  </aside>

  <aside id="FN104">
    <p class="f"><a class="notebackref" href="#LK4_4"><span class="notemark">§</span> 4:4</a> <span class="fk">Scriptum est. </span><span class="ft"> Docet magis doctrina quam miraculis pugnare, humilitati quam potentia, nihil pro diaboli arbitrio, nec declarandæ virtutis consideratione faciendum.</span></p>
  </aside>

  <aside id="FN105">
    <p class="f"><a class="notebackref" href="#LK4_5"><span class="notemark">**</span> 4:5</a> <span class="fk">Et duxit. </span><span class="ft"> Lucas sicut res gesta est exsequitur, mediam ponens avaritiam, ultimam superbiam, secundum mores præsentis temporis, quia superbia post omnes virtutes sævit. Matthæus non sequitur ordinem historiæ, sed tentationum Adæ.</span></p>
  </aside>

  <aside id="FN106">
    <p class="f"><a class="notebackref" href="#LK4_6"><span class="notemark">††</span> 4:6</a> <span class="fk">Tibi dabo. </span><span class="ft"> Hæc de arrogantia dicit, non quod totus mundus sit suus, sunt enim aliqui boni. </span><span class="fk">Mihi traditur. </span><span class="ft"> Non a diabolo est potestas, sed obnoxia tamen insidiis diaboli. Nec ideo mala ordinatio potestatum, quia malo sunt obnoxiæ potestates.</span></p>
  </aside>

  <aside id="FN107">
    <p class="f"><a class="notebackref" href="#LK4_7"><span class="notemark">‡‡</span> 4:7</a> <span class="fk">Tu ergo. </span><span class="ft"> BEDA. Dicens diabolus Salvatori: </span><span class="fk">Si procidens adoraveris me, </span><span class="ft"> econtrario audit, quod ipse magis adorare eum debeat, Dominum et Deum suum.</span></p>
  </aside>

  <aside id="FN108">
    <p class="f"><a class="notebackref" href="#LK4_8"><span class="notemark">§§</span> 4:8</a> <span class="fk">Si Filius Dei. </span><span class="ft"> In omnibus tentationibus hoc agit, ut intelligat si Filius Dei sit. Sed Christus sic responsum temperat, ut ambiguum relinquat: </span><span class="fk">Mitte te deorsum. </span><span class="ft"> Quem nec gula nec avaritia vicit, tentat vana gloria, si forte illum vel ipsa victoriæ suæ jactantia valeat dejicere. </span><span class="fk">Mitte. </span><span class="ft"> Hæc vox ei convenit qui omnes præcipitare satagit. In quo infirmus ostenditur qui nulli possit nocere, nisi prius ille se deorsum miserit.</span></p>
  </aside>

  <aside id="FN109">
    <p class="f"><a class="notebackref" href="#LK4_9"><span class="notemark">***</span> 4:9</a> <span class="fk">Scriptum est. </span><span class="ft"> Quia Scripturarum exemplum prætulerat, Scripturarum vincitur exemplis. Utitur autem diabolus per hæreticos testimoniis Scripturarum, non ut doceat, sed ut fallat.</span></p>
  </aside>

  <aside id="FN110">
    <p class="f"><a class="notebackref" href="#LK4_10"><span class="notemark">†††</span> 4:10</a> <span class="fk">Angelis. </span><span class="ft"> BEDA. Hæc prophetia non de Christo est, sed de sancto viro. Quæ etiamsi de Christo esset, etiam quod sequitur debuerat meminisse: </span><span class="fk">Super aspidem et basiliscum ambulabis, et conculcabis leonem et draconem</span><span class="ft"> Psal. 90.. Sed de angelorum auxilio quasi ad infirmum loquitur, de sua conculcatione quasi tergiversator tacet.</span></p>
  </aside>

  <aside id="FN111">
    <p class="f"><a class="notebackref" href="#LK4_13"><span class="notemark">‡‡‡</span> 4:13</a> <span class="fk">Et consummata. </span><span class="ft"> ID. Tribus tentationibus victis, omnem tentationem dicit consummatam, etc., usque ad tamen formidat instare, ne frequentius triumphetur.</span></p>
  </aside>

  <aside id="FN112">
    <p class="f"><a class="notebackref" href="#LK4_14"><span class="notemark">§§§</span> 4:14</a> <span class="fk">Et fama exiit. </span><span class="ft"> Non tantum a præsentibus propter visa miracula honoratur, sed apud absentes fama divulgabatur.</span></p>
  </aside>

  <aside id="FN113">
    <p class="f"><a class="notebackref" href="#LK4_15"><span class="notemark">*</span> 4:15</a> <span class="fk">Docebat. </span><span class="ft"> Post miracula ecce sapientia, qua docet, qua doctrina per miracula præcedentia magnificat.</span></p>
  </aside>

  <aside id="FN114">
    <p class="f"><a class="notebackref" href="#LK4_16"><span class="notemark">†</span> 4:16</a> <span class="fk">Et surrexit legere. </span><span class="ft"> BEDA. Qui non venerat ministrari, sed ministrare, etc., usque ad vel prophetiæ lectionis attestatione corrigeret.</span></p>
  </aside>

  <aside id="FN115">
    <p class="f"><a class="notebackref" href="#LK4_18"><span class="notemark">‡</span> 4:18</a> <span class="fk">Spiritus. </span><span class="ft"> ID. In superioribus prophetiæ Salvator de gentium vocatione et Ecclesiæ confirmatione loquens, etc., usque ad quia Spiritus Domini est super eum. </span><span class="fk">Evangelizare pauperibus, </span><span class="ft"> etc. Gentes intelligit quæ erant vere pauperes. Neque enim Dei cognitionem, neque legem, neque prophetas, neque aliud quidquam in bonis habebant, et cæteris omnibus spiritualibus opibus erant destitutæ.</span></p>
  </aside>

  <aside id="FN116">
    <p class="f"><a class="notebackref" href="#LK4_20"><span class="notemark">§</span> 4:20</a> <span class="fk">Et cum plicuisset. </span><span class="ft"> BEDA. Audientibus illis qui aderant legit, etc., usque ad sed pro capacitate audientium committit doctori dispensandum verbum.</span></p>
  </aside>

  <aside id="FN117">
    <p class="f"><a class="notebackref" href="#LK4_23"><span class="notemark">**</span> 4:23</a> <span class="fk">Medice. </span><span class="ft"> Sicut fabri filium, ita eadem erroris dementia; medicum vocant, sed in errore illorum veritas latet. Vere enim erat filius fabri, qui per ipsum in principio omnia fecit, qui operatur in Spiritu sancto et igni, qui in magna domo hujus mundi facit vasa diversi generis. Est et medicus, quia per ipsum omnia quæ in cœlis et quæ in terra sunt restaurata. Qui de se dicit: </span><span class="fk">Non est opus valentibus medicus, sed male habentibus</span><span class="ft"> Matth. 9..</span></p>
  </aside>

  <aside id="FN118">
    <p class="f"><a class="notebackref" href="#LK4_24"><span class="notemark">††</span> 4:24</a> <span class="fk">Amen dico vobis. </span><span class="ft"> BEDA. Non solum Dominus et caput prophetarum, etc., usque ad miracula suæ virtutis avertit.</span></p>
  </aside>

  <aside id="FN119">
    <p class="f"><a class="notebackref" href="#LK4_25"><span class="notemark">‡‡</span> 4:25</a> <span class="fk">In diebus Eliæ. </span><span class="ft"> ID. Quasi dicat: Non est contrarium exemplo prophetarum, etc., usque ad quia nulla erat cognoscendæ divinitatis ubertas.</span></p>
  </aside>

  <aside id="FN120">
    <p class="f"><a class="notebackref" href="#LK4_26"><span class="notemark">§§</span> 4:26</a> <span class="fk">Viduam. </span><span class="ft"> ID. Vidua ad quam Elias mittitur, gentium figurat Ecclesiam, etc., usque ad in qua nobis vitæ æternæ præparatur panis.</span></p>
  </aside>

  <aside id="FN121">
    <p class="f"><a class="notebackref" href="#LK4_27"><span class="notemark">***</span> 4:27</a> <span class="fk">Naaman Syrus. </span><span class="ft"> ID. Naaman, qui decor interpretatur, populum significat nationum, etc., usque ad quia oportet baptizatos Dominici corporis participatione confirmari.</span></p>
  </aside>

  <aside id="FN122">
    <p class="f"><a class="notebackref" href="#LK4_29"><span class="notemark">†††</span> 4:29</a> <span class="fk">Et duxerunt. </span><span class="ft"> ID. Pejores Judæi discipuli, diabolo magistro, etc., usque ad veluti divini Sculptoris expressa manu servantur.</span></p>
  </aside>

  <aside id="FN123">
    <p class="f"><a class="notebackref" href="#LK4_31"><span class="notemark">‡‡‡</span> 4:31</a> <span class="fk">Et descendit, </span><span class="ft"> etc. ID. Nec indignatione commotus, nec scelere offensus, etc., usque ad nec solvitur lex, si sit renovatio hominis jam labentis.</span></p>
  </aside>

  <aside id="FN124">
    <p class="f"><a class="notebackref" href="#LK4_33"><span class="notemark">§§§</span> 4:33</a> <span class="fk">Et in Synagoga. </span><span class="ft"> ID. In Synagoga est homo habens spiritum immundum, quia Spiritum sanctum amiserat. Introierat enim diabolus, unde Christus spiritualiter exierat.</span></p>
  </aside>

  <aside id="FN125">
    <p class="f"><a class="notebackref" href="#LK4_34"><span class="notemark">*</span> 4:34</a> <span class="fk">Scio te. </span><span class="ft"> Per opera potuit probari Filius Dei. Sed nonne dixit Apostolis: </span><span class="fk">Majora facietis? </span><span class="ft"> Solutio, per opera, id est modum operationis. Alii dicebant: </span><span class="fk">In nomine Jesu, </span><span class="ft"> etc. Ipse dicebat: </span><span class="fk">Tibi dixi, </span><span class="ft"> etc.</span></p>
  </aside>

  <aside id="FN126">
    <p class="f"><a class="notebackref" href="#LK4_35"><span class="notemark">†</span> 4:35</a> <span class="fk">Et cum projecisset. </span><span class="ft"> BEDA. Curandus permittitur a dæmone in medium projici, ut virtus patefacta plures ad salutem invitet.</span></p>
  </aside>

  <aside id="FN127">
    <p class="f"><a class="notebackref" href="#LK4_36"><span class="notemark">‡</span> 4:36</a> <span class="fk">Et virtute. </span><span class="ft"> Non ut homines qui in verbo Dei dæmonia ejiciunt, sed propria potestate virtutes operatur.</span></p>
  </aside>

  <aside id="FN128">
    <p class="f"><a class="notebackref" href="#LK4_38"><span class="notemark">§</span> 4:38</a> <span class="fk">In domum Simonis. </span><span class="ft"> Domus Petri, circumcisio est ejus apostolatui commissa. Socrus, est Synagoga quæ quodammodo mater est Ecclesiæ Petro commissæ. Hæc febricitat, quia invidiæ æstibus laborabat, persequens Ecclesiam. Sed Jesus stans super eam sanat, quia ubi timor Dei incipit esse, talis æstuatio solet recedere.</span></p>
  </aside>

  <aside id="FN129">
    <p class="f"><a class="notebackref" href="#LK4_40"><span class="notemark">**</span> 4:40</a> <span class="fk">Cum sol autem occidisset. </span><span class="ft"> BEDA. Solis occubitus, passio Christi, per quam plures sanantur dæmoniaci, quam ante vivens in carne ægrotos sanaverat, quia in carne vivens paucos Judæorum docuit, post resurrectionem gentibus apparuit.</span></p>
  </aside>

  <aside id="FN130">
    <p class="f"><a class="notebackref" href="#LK4_41"><span class="notemark">††</span> 4:41</a> <span class="fk">Tu es Filius Dei. </span><span class="ft"> ID. Cum jejunio fatigatum diabolus videret, etc., usque ad quia, </span><span class="fk">si cognovissent Dominum gloriæ, nunquam crucifixissent</span><span class="ft"> Matth. 1..</span></p>
  </aside>

  <aside id="FN131">
    <p class="f"><a class="notebackref" href="#LK4_42"><span class="notemark">‡‡</span> 4:42</a> <span class="fk">Facta autem die. </span><span class="ft"> Mystice: manifesta luce resurrectionis a credentium turmis requiritur: et in gentium deserto inventus, ne abeat, retinetur.</span></p>
  </aside>

  <aside id="FN132">
    <p class="f"><a class="notebackref" href="#LK5_1"><span class="notemark">*</span> 5:1</a> <span class="fk">Factum est autem. </span><span class="ft"> Nec tempore, nec loco turba a studio sanandi cohibetur; vesper incumbit, et tamen sequitur; stagnum occurrit, et turba urget, et ideo ascendit in navim Petri. </span><span class="fk">Secus stabat. </span><span class="ft"> BEDA. Stagnum, præsens sæculum designat. Dominus autem jam non in stagno quasi jam non in carne passibili, sed secus stagnum, quia in ea carne in qua passus est stabilitatem perpetuæ quietis adiit.</span></p>
  </aside>

  <aside id="FN133">
    <p class="f"><a class="notebackref" href="#LK5_2"><span class="notemark">†</span> 5:2</a> <span class="fk">Vidit duas naves. </span><span class="ft"> ID. Duæ naves, mystice, circumcisionem et præputium significant quas vidit, quia in utroque populo </span><span class="fk">novit qui sunt ejus, </span><span class="ft"> quorum corda a fluctibus sæculi ad futuræ vitæ tranquillitatem, quasi ad littus misericorditer vivendo, provenit.</span></p>
  </aside>

  <aside id="FN134">
    <p class="f"><a class="notebackref" href="#LK5_3"><span class="notemark">‡</span> 5:3</a> <span class="fk">Rogavit eum. </span><span class="ft"> ID. Quod primo rogat navim a terra reduci pusillum, etc., usque ad ad remotiores gentes quibus postea prædicatum est pertinet.</span></p>
  </aside>

  <aside id="FN135">
    <p class="f"><a class="notebackref" href="#LK5_4"><span class="notemark">§</span> 5:4</a> <span class="fk">Duc in altum. </span><span class="ft"> AMBR. Etsi aliis imperatur ut laxent retia, etc., usque ad vel de Spiritu sancti profluentibus donis instruitur Ecclesia, et armatur.</span></p>
  </aside>

  <aside id="FN136">
    <p class="f"><a class="notebackref" href="#LK5_5"><span class="notemark">**</span> 5:5</a> <span class="fk">In verbo, </span><span class="ft"> etc. BEDA. Nisi verbo gratiæ laxata fuerint instrumenta disputationum, etc., usque ad etiam inter persequentium scandala.</span></p>
  </aside>

  <aside id="FN137">
    <p class="f"><a class="notebackref" href="#LK5_7"><span class="notemark">††</span> 5:7</a> <span class="fk">Et impleverunt. </span><span class="ft"> ID. Hæc impletio usque in finem sæculi crescit, etc., usque ad et talis humilitas meretur piam Domini consolationem.</span></p>
  </aside>

  <aside id="FN138">
    <p class="f"><a class="notebackref" href="#LK5_10"><span class="notemark">‡‡</span> 5:10</a> <span class="fk">Ex hoc jam. </span><span class="ft"> ID. Hoc ad ipsum Petrum specialiter pertinet, cui exponitur quid captura significet piscium. Sed sicut tunc per retia pisces, sic per verba aliquando capiet homines, in quo Petro est typus totius Ecclesiæ.</span></p>
  </aside>

  <aside id="FN139">
    <p class="f"><a class="notebackref" href="#LK5_12"><span class="notemark">§§</span> 5:12</a> <span class="fk">In una civitatum. </span><span class="ft"> Hic duo adventus in Capharnaum notantur. Primus, incarcerato Joanne, quando fecit continue illa tria miracula; secundus, quando descendit de monte electis apostolis, quando fit istud miraculum de leproso.</span></p>
  </aside>

  <aside id="FN140">
    <p class="f"><a class="notebackref" href="#LK5_13"><span class="notemark">***</span> 5:13</a> <span class="fk">Tetigit. </span><span class="ft"> Propter humilitatem, ut nos doceret nullum spernere pro aliqua corporis maculatione. Tangit non dedignatus, imperat non diffisus, adhibet operis testimonium. </span><span class="fk">Volo. </span><span class="ft"> Dicit propter Fotinum, imperat propter Arium, tangit propter Manichæum.</span></p>
  </aside>

  <aside id="FN141">
    <p class="f"><a class="notebackref" href="#LK5_14"><span class="notemark">†††</span> 5:14</a> <span class="fk">Præcepit illi. </span><span class="ft"> BEDA. Taceri jubet, nec taceri potest. Non quod aliquid voluerit et non potuerit, sed dat exemplum ut sui in magnis quæ faciunt latere velint, sed ut prosint aliis, prodantur inviti.</span></p>
  </aside>

  <aside id="FN142">
    <p class="f"><a class="notebackref" href="#LK5_15"><span class="notemark">‡‡‡</span> 5:15</a> <span class="fk">Et conveniebant turbæ, </span><span class="ft"> etc. BEDA. Sanatio hujus multas ad Dominum cogit turbas. Ut enim ipse interius et exterius se sanatum doceret: perceptum beneficium etiam jussus non tacet. Sed et Marcus ait, evangelico functus officio: </span><span class="fk">Mox egressus, cœpit prædicare et diffamare sermonem</span><span class="ft"> Marc. 1..</span></p>
  </aside>

  <aside id="FN143">
    <p class="f"><a class="notebackref" href="#LK5_16"><span class="notemark">§§§</span> 5:16</a> <span class="fk">Et orabat. </span><span class="ft"> Quando orat, theoricam vitam, quando sanat activam informat. BEDA. Sanat ut Deus, orat ut homo. In urbe, etc., usque ad per interna desideria silenter loquatur.</span></p>
  </aside>

  <aside id="FN144">
    <p class="f"><a class="notebackref" href="#LK5_17"><span class="notemark">*</span> 5:17</a> <span class="fk">Et factum est. </span><span class="ft"> etc., ID. Ubi sedens docuerit Lucas breviandi gratia præteriit, etc., usque ad quam non nascendo, sed virtutibus illustrando suam fecerat. </span><span class="fk">Et erant. </span><span class="ft"> AMBR. Inter cæterorum remedia debilium, convenientibus, etc., usque ad actuumque nostrorum clauda vestigia verbi cœlestis remedio reformentur.</span></p>
  </aside>

  <aside id="FN145">
    <p class="f"><a class="notebackref" href="#LK5_18"><span class="notemark">†</span> 5:18</a> <span class="fk">Viri portantes. </span><span class="ft"> Allegorice: id est, erigentes ad superiora animum hominum, quamvis exterioris hominis debilitate torpentem; quorum rursus adminiculis, et attollere et humiliare se facilius ante Jesum docetur, Dominico dignus videri aspectu. Humilitatem enim respicit Deus. </span><span class="fk">Et quærebant, </span><span class="ft"> etc. BEDA. Desiderant offerre, sed turba interposita recluduntur, quia sæpe anima, etc., usque ad quia ad Christi humilitatem fidei pietate descenditur, et ad Christi notitiam venitur.</span></p>
  </aside>

  <aside id="FN146">
    <p class="f"><a class="notebackref" href="#LK5_19"><span class="notemark">‡</span> 5:19</a> <span class="fk">Et per tegulas. </span><span class="ft"> ID. Domus Jesu tegulis tecta describitur, quia sub contemptibili litterarum velamine, si adsit doctor, qui reseret divina, spiritualis gratiæ virtus invenitur. Quod cum lecto deponitur, significat ab homine adhuc in ista carne constituto Christum debere cognosci.</span></p>
  </aside>

  <aside id="FN147">
    <p class="f"><a class="notebackref" href="#LK5_20"><span class="notemark">§</span> 5:20</a> <span class="fk">Quorum fidem. </span><span class="ft"> BEDA. Multum valet fides propria cujusque, cum per alienam fidem homo interius et exterius sit salvatus. ID. Hæc curatio paralytici significat salvationem animæ suspirantis ad Deum, etc., usque ad quæ sunt prudentia, fortitudo, temperantia, justitia. </span><span class="fk">Homo, remittuntur, </span><span class="ft"> etc. Tu homo peccator, ego Deus qui peccata remitto, qui aliorum merito tibi peccata relaxo. Qui ergo peccatis gravatur, adhibeat Ecclesiam quæ pro eo precetur. Quia pro culpa animæ etiam corpus infirmabatur, ideo sanaturus corpus, prius sanat animam.</span></p>
  </aside>

  <aside id="FN148">
    <p class="f"><a class="notebackref" href="#LK5_21"><span class="notemark">**</span> 5:21</a> <span class="fk">Quis potest dimittere? </span><span class="ft"> Nemo dimittit peccata nisi Deus, qui per eos quoque dimittit quibus potestatem dimittendi dedit. Cum ergo Christus dimittat, vere Deus probatur. Verum testimonium Deo reddunt, sed personam Christi negando falluntur. Perfidia enim confiteri potest, credere non potest. Itaque testimonium non deest Divinitati, fides deest saluti. Deus autem volens salvos facere peccatores, et occultorum cognitione se Deum esse demonstrat, et admiratione factorum illis respondens: </span><span class="fk">Quid cogitatis mala in cordibus vestris? </span><span class="ft"> Eadem majestate et potentia qua cogitationes vestras intueor, possum hominibus delicta dimittere. Ex vobis intelligite quid paralyticus consequatur. Sed quia spiritualem gratiam non cognoscitis, nec creditis quod interius factum est, probetur signo visibili quod non minoris constet esse potentiæ, ut in Filio hominis latentem cognoscatis potentiam majestatis qua potest peccata dimittere ut Deus.</span></p>
  </aside>

  <aside id="FN149">
    <p class="f"><a class="notebackref" href="#LK5_22"><span class="notemark">††</span> 5:22</a> <span class="fk">Ut autem cognovit, </span><span class="ft"> etc. AMBR. Magnus sacerdos lepram videbat in cordibus Judæorum, et pejores ostendit illo leproso cui purgato jussit se offerre sacerdoti. Sed hos summus sacerdos repudiat ne alios quoque eorum lepra contaminet.</span></p>
  </aside>

  <aside id="FN150">
    <p class="f"><a class="notebackref" href="#LK5_24"><span class="notemark">‡‡</span> 5:24</a> <span class="fk">Tibi dico, surge. </span><span class="ft"> BEDA. Surgere, est animam a carnalibus desideriis abstrahere. Lectum tollere, etc., usque ad per missionem pœnæ, remissionem culpæ intellige.</span></p>
  </aside>

  <aside id="FN151">
    <p class="f"><a class="notebackref" href="#LK5_26"><span class="notemark">§§</span> 5:26</a> <span class="fk">Et stupor. </span><span class="ft"> AMBR. Spectant surgentem increduli, mirantur abeuntem, et divini operis miracula malunt timere quam credere; nam si crederent, non timerent, sed diligerent. </span><span class="fk">Perfecta enim </span><span class="fk">dilectio foras mittit timorem</span><span class="ft"> I Joan., 4..</span></p>
  </aside>

  <aside id="FN152">
    <p class="f"><a class="notebackref" href="#LK5_27"><span class="notemark">***</span> 5:27</a> <span class="fk">Levi. </span><span class="ft"> BEDA. Idem Levi qui et Matthæus. Sed Lucas, etc., usque ad de telonario in evangelistam sit mutatus. BEDA, AMBR. Reliquit propria, qui rapiebat aliena. Nec solum lucra reliquit vectigalium, sed et periculum contemnit, quod poterat venire a principibus sæculi, quia rationes vectigalium incompositas reliquerit. Et quia in nullo prorsus hujus vitæ respectum vel cogitationem sibi reservavit, dominicorum talentorum fidelis dispensator esse meruit. BEDA. Per Matthæi electionem, fides gentium, quæ prius mundanis inhiabant, sed nunc corpus Christi sedula devotione reficiunt, exprimitur. Per superbiam Pharisæorum insinuatur Judæorum invidia, quæ de gentium salute torquetur.</span></p>
  </aside>

  <aside id="FN153">
    <p class="f"><a class="notebackref" href="#LK5_30"><span class="notemark">†††</span> 5:30</a> <span class="fk">Quare, </span><span class="ft"> etc. AMBR. Omnis quæstio ex lege quæ tenax justitiæ, non habet, etc., usque ad et ambulatio et omnia quæ gessit, saluti serviunt. AMBR., BEDA. Qui domicilio Christum recipit interno, maximis exuberantium pascitur delectationibus voluptatum. Itaque Dominus ingreditur, et in ejus qui credidit recumbit affectu. Sed rursus accenditur invidia perfidorum, futuræ pœnæ species præfiguratur. Epulantibus enim fidelibus et in regno cœlorum recumbentibus, perfidia jejuna torquebitur. Ostenditur etiam quantum intersit inter æmulos legis et gratiæ, quia qui legem sequuntur, mentis famem patientur æternam. Qui vero in interioribus verbum receperint, alimenti cœlestis et fontis ubertate recreati, esurire et sitire non possunt, et ideo qui animo jejunant murmurant, dicentes: </span><span class="fk">Quare cum publicanis, </span><span class="ft"> etc.? Filii diaboli, venenum serpentis diffundunt. Serpens primam vocem emisit, dicens Evæ: Quid utique Deus dixit: </span><span class="fk">Nolite manducare ex omni ligno? </span><span class="ft"> Gen. 3. Hunc imitantur isti.</span></p>
  </aside>

  <aside id="FN154">
    <p class="f"><a class="notebackref" href="#LK5_31"><span class="notemark">‡‡‡</span> 5:31</a> <span class="fk">Medico. </span><span class="ft"> Christus medicus qui, miro medicandi genere, </span><span class="fk">vulneratus est propter iniquitates nostras. </span><span class="ft"> Hoc medicamine serpentis venenum excluditur. Qui hoc medicamento utitur, non remanet ejunus.</span></p>
  </aside>

  <aside id="FN155">
    <p class="f"><a class="notebackref" href="#LK5_32"><span class="notemark">§§§</span> 5:32</a> <span class="fk">Vocare justos. </span><span class="ft"> BEDA. Justos vocat eos qui, </span><span class="fk">Dei justitiam ignorantes et suam volentes constituere, justitiæ Dei non sunt subjecti; </span><span class="ft"> et de lege præsumentes, gratiam Evangelii non quærunt; peccatores qui sua mala attendentes, nec per legem se posse justificari putantes, Christi se gratiæ pœnitendo submittunt.</span></p>
  </aside>

  <aside id="FN156">
    <p class="f"><a class="notebackref" href="#LK5_33"><span class="notemark">*</span> 5:33</a> <span class="fk">Quare discipuli. </span><span class="ft"> BEDA. Matthæus dicit ipsos discipulos hoc quæsisse. Sed sciendum, quia utrique quæsierunt. ID. Spiritualiter: discipuli Joannis et Pharisæorum jejunant, quia qui opera legis, etc., usque ad manducat cum peccatoribus, ut gratiam et potestatem intelligas.</span></p>
  </aside>

  <aside id="FN157">
    <p class="f"><a class="notebackref" href="#LK5_34"><span class="notemark">†</span> 5:34</a> <span class="fk">Nunquid enim potestis. </span><span class="ft"> ID. Quandiu sponsus nobiscum est et in lætitia sumus, nec jejumare possumus, etc., usque ad tunc filii sponsi jejunabunt, desiderantes Judicis adventum.</span></p>
  </aside>

  <aside id="FN158">
    <p class="f"><a class="notebackref" href="#LK5_35"><span class="notemark">‡</span> 5:35</a> <span class="fk">Venient autem. </span><span class="ft"> ID. Quasi dicat: Facturi estis, ut lugentes jejunent, quia estis, etc., usque ad quandiu cum discipulis Dominus in carne conversatus est. </span><span class="fk">Tunc jejunabunt, </span><span class="ft"> etc. De utroque jejunio quod est in tribulatione vel gaudio respondet: </span><span class="fk">Cum ablatus fuerit sponsus, </span><span class="ft"> tunc erunt in mœrore et luctu, donec per Spiritum sanctum consolatio tribuatur; quo dono percepto, jejunium quod fit per lætitiam, jam renovati in vitam spiritualem celebrabunt. Et hic prius agit de jejunio quod pertinet ad humilitatem tribulationis. Illud autem quod ad gaudium mentis pertinet (quando mens ad spiritualia suspenditur, et ideo a cibis corporeis alienatur) sequentibus similitudinibus significat, ostendens quod carnalibus et ob hoc adhuc veterem sensum trahentibus, hoc genus jejunii non congruit.</span></p>
  </aside>

  <aside id="FN159">
    <p class="f"><a class="notebackref" href="#LK5_36"><span class="notemark">§</span> 5:36</a> <span class="fk">A vestimento novo. </span><span class="ft"> BEDA. Veteri vestimento comparantur discipuli, qui adhuc sunt vetus homo. Quibus novus pannus, etc., usque ad unde Apostolus: </span><span class="fk">Exuite veterem hominem cum actibus suis, et induite novum</span><span class="ft"> Ephes. 4..</span></p>
  </aside>

  <aside id="FN160">
    <p class="f"><a class="notebackref" href="#LK5_37"><span class="notemark">**</span> 5:37</a> <span class="fk">Vinum. </span><span class="ft"> Vino intus reficimur, veste foris tegimur. Vestis ergo sunt bona opera quæ foris agimus, quibus coram hominibus lucemus. Vinum, fervor fidei, spei et charitatis, quo in conspectu Dei in novitate sensus intus reformamur. </span><span class="fk">In utres. </span><span class="ft"> BEDA. Veteribus etiam utribus comparantur, qui novo vino, id est, spiritualibus præceptis, facilius dirumpuntur quam contineant. Erunt autem novi utres, cum post ascensionem, accepto Spiritu, desiderio consolationis ejus orando innovabuntur. Aliter: animæ nondum innovatæ, sed in vetustate malitiæ perseveranti novorum mysteriorum sacramenta non debent committi. Aliter: veteres utres sunt scribæ et Pharisæi; novus pannus et novum vinum, præcepta Evangelii, quæ non possunt sustinere Judæi, ne major scissura fiat, cum quibus Galatæ præcepta legis miscebant in utres veteres vinum novum. Conveniunt autem apostolis non his qui traditionibus majorum depravati, sinceritatem præceptorum Christi nequeunt custodire; unde subditur: </span><span class="fk">Et nemo, </span><span class="ft"> quia Judæis veteris vitæ salivis imbutis novæ gratiæ præcepta sordebant, quia majorum traditionibus accumulati, dulcedinem spiritualium verborum percipere non valebant.</span></p>
  </aside>

  <aside id="FN161">
    <p class="f"><a class="notebackref" href="#LK5_38"><span class="notemark">††</span> 5:38</a> <span class="fk">Sed vinum. </span><span class="ft"> Fragilitas humanæ conditionis aperitur, cum corpora nostra exuviis defunctorum animalium comparantur. Sed renovatis utribus, nova vina conducuntur, cum sacramenta quæ accepimus inviolata servamus. Hos utres, si pleni sunt, gratia servat, si vacui, tinea et ærugo consumit: semper ergo sint pleni.</span></p>
  </aside>

  <aside id="FN162">
    <p class="f"><a class="notebackref" href="#LK6_1"><span class="notemark">*</span> 6:1</a> <span class="fk">Factum est autem, </span><span class="ft"> etc. BEDA. Dicit quod sabbati littera solvi cœperat, etc., usque ad post secundum, ab eo quo præcedentia sunt dicta vel facta. </span><span class="fk">Per sata, </span><span class="ft"> etc. Mystice: ager mundus; agri seges, humani generis fecunditas; spicæ, fructus Ecclesiæ, quibus saturantur apostoli nostro se alentes profectu. </span><span class="fk">Vellebant discipuli, </span><span class="ft"> etc. Non habentes discipuli spatium manducandi, propter importunitatem turbarum, esuriebant ut homines, sed vellentes spicas inediam consolantur, quod est indicium austerioris vitæ, non præparatas escas, sed cibos simplices quærere. Et nota quod apostoli litteram sabbati jam destruunt adversus Ebionitas, qui alios apostolos recipiunt, Paulum quasi legis transgressorem repudiant. BEDA. Mystice: discipuli esurientes salutem hominum transeunt per sata, id est per regiones quæ, etc., usque ad arguens doctores legis nescire legem.</span></p>
  </aside>

  <aside id="FN163">
    <p class="f"><a class="notebackref" href="#LK6_2"><span class="notemark">†</span> 6:2</a> <span class="fk">Dicebant illis, </span><span class="ft"> etc. Alii dicunt ipsi Domino hæc fuisse objecta. Sed a diversis et ipsi Domino, et discipulis potuerunt objici, et cuicunque objectum sit ad ipsum maxime respicit. </span><span class="fk">In sabbatis. </span><span class="ft"> Sabbata significant feriationes; vel quæ in hoc sæculo aguntur a vacantibus superstitionibus Judæorum; vel quæ in futuro agentur, quando in perpetua solemnitate manducabimus bona terræ.</span></p>
  </aside>

  <aside id="FN164">
    <p class="f"><a class="notebackref" href="#LK6_3"><span class="notemark">‡</span> 6:3</a> <span class="fk">Nec hoc legistis, </span><span class="ft"> etc. BEDA. Quomodo Domino ad crimen objicitur, quod in servo pro crimine non tenetur? Verus rex, etc., usque ad omnes filii Ecclesiæ sunt sacerdotes, uncti Spiritu sancto ut seipsos offerant.</span></p>
  </aside>

  <aside id="FN165">
    <p class="f"><a class="notebackref" href="#LK6_4"><span class="notemark">§</span> 6:4</a> <span class="fk">Intravit in domum Dei. </span><span class="ft"> Magna hospitalitatis gratia, proposito mortis periculo, non declinat hospitem animus sacerdotis. Et sic nos debemus aliena pericula in nos transferre. Sed et verum David hospitio mentis nec pro periculo mortis veri excludunt sacerdotes.</span></p>
  </aside>

  <aside id="FN166">
    <p class="f"><a class="notebackref" href="#LK6_6"><span class="notemark">**</span> 6:6</a> <span class="fk">Homo. </span><span class="ft"> BEDA. Mystice homo iste humanum genus significat in fecunditate boni operis arefactum, per manum in primo parente ad lignum extensam, quam sanat manus innocens in cruce extensa. Et bene manus in Synagoga erat arida, quia ubi majus donum scientiæ, ibi majori transgressor subjacet culpæ.</span></p>
  </aside>

  <aside id="FN167">
    <p class="f"><a class="notebackref" href="#LK6_7"><span class="notemark">††</span> 6:7</a> <span class="fk">Observabant. </span><span class="ft"> ID. Quia destructione sabbati, quam in discipulis arguebant, probabili magistri excusavit exemplo, nunc ipsum observando magistrum, calumniari volunt, ut si non curet, crudelitatis vel imbecillitatis, si curet, transgressionis arguant.</span></p>
  </aside>

  <aside id="FN168">
    <p class="f"><a class="notebackref" href="#LK6_9"><span class="notemark">‡‡</span> 6:9</a> <span class="fk">Interrogo vos. </span><span class="ft"> BEDA. Præveniens calumniam quam sibi parabant, arguit eos, etc., usque ad non est auctor mali Deus, sed quos non salvat, perdere dicitur.</span></p>
  </aside>

  <aside id="FN169">
    <p class="f"><a class="notebackref" href="#LK6_10"><span class="notemark">§§</span> 6:10</a> <span class="fk">Extende. </span><span class="ft"> ID. Infructuosæ debilitas animæ nullo melius ordine curatur, quam eleemosynarum largitate; unde dicitur: </span><span class="fk">Non sit manus tua ad accipiendum porrecta, et ad dandum collecta</span><span class="ft"> Eccles., 4.. Quia frustra pro peccatis rogaturus, manus ad Deum extendit, qui has ad pauperes pro posse non extendit.</span></p>
  </aside>

  <aside id="FN170">
    <p class="f"><a class="notebackref" href="#LK6_11"><span class="notemark">***</span> 6:11</a> <span class="fk">Insipientia. </span><span class="ft"> Quia solo livore permoti sunt, non enim in culpa fuit vel hominis manum extendere, vel Jesum sanare. Magna insipientia erat de nece ejus tractare cujus beneficiis plurimum indigebant.</span></p>
  </aside>

  <aside id="FN171">
    <p class="f"><a class="notebackref" href="#LK6_12"><span class="notemark">†††</span> 6:12</a> <span class="fk">Exiit in montem orare. </span><span class="ft"> Mons in quo apostolos eligit et docet, altitudinem significat justitiæ, quia instituendi erant et prædicaturi, ne infirmis remaneant, sed ad superna erigantur. Sic et lex in monte data fuit. Apostolos præeminentius adducit, ut a monte prius montes suscipiant pacem populo annuntiandam. Sic et Moyses, solus legem spiritualiter intelligens, montis verticem in quo Deus erat ascendit.</span></p>
  </aside>

  <aside id="FN172">
    <p class="f"><a class="notebackref" href="#LK6_13"><span class="notemark">‡‡‡</span> 6:13</a> <span class="fk">Discipulos. </span><span class="ft"> De quibus elegit duodecim quos apostolos, id est suo loco missos, nominavit; unde: </span><span class="fk">Sicut misit me Pater, et ego mitto vos</span><span class="ft"> Joan. 20.. In montem ascendens ad se vocat, elegit quos vult, quia non illorum est studii sed divinæ gratiæ, ut in apostolatum vocarentur; unde: </span><span class="fk">Non vos me elegistis, sed ego elegi vos</span><span class="ft"> Ibid., 15.. Non sapientes, non divites, non nobiles elegit, ne duxisse pro prudentia, ne redemisse divitiis, ne potentiæ nobilitatisque auctoritate aliquos ad gratiam traxisse videretur.</span></p>
  </aside>

  <aside id="FN173">
    <p class="f"><a class="notebackref" href="#LK6_14"><span class="notemark">§§§</span> 6:14</a> <span class="fk">Cognominavit. </span><span class="ft"> Non modo primum, sed longe prius cum ab Andræa adductus dicitur: </span><span class="fk">Tu vocaberis Cephas, quod interpretatur Petrus. </span><span class="ft"> Sed volens Lucas nomina duodecim apostolorum nominare, cum necesse haberet Petrum dicere, breviter voluit innuere, quod non antea vocaretur; sed ita Dominus cognominavit, ut non casu factum putetur, sed ex commutatione sacramentum petræ audientibus commendaretur.</span></p>
  </aside>

  <aside id="FN174">
    <p class="f"><a class="notebackref" href="#LK6_15"><span class="notemark">*</span> 6:15</a> <span class="fk">Matthæum. </span><span class="ft"> Matthæus compari suo Thomæ, in ordine causa humilitatis se supponit, cum a cæteris evangelistis prælatus sit.</span></p>
  </aside>

  <aside id="FN175">
    <p class="f"><a class="notebackref" href="#LK6_17"><span class="notemark">†</span> 6:17</a> <span class="fk">Et descendens, </span><span class="ft"> etc. Electurus apostolos Dominus in montana subiit; turbas docturus ad campestria redit, quia non nisi in humili turbæ Christum videre sufficiunt, et raro invenitur quod vel turba Dominum ad altiora sequatur, vel quispiam debilis in monte curetur, sed exstincta febre libidinum et succensa luce scientiæ, pedetentim quisque subiit culmen virtutum. </span><span class="fk">Maritima. </span><span class="ft"> Non a proximo mari Galilææ, quia hoc non miraculi loco ponunt, sed a mari magno cognominatur. In quo etiam Tyrus et Sidon comprehendi poterant. Sed quia sunt civitates gentium, consulte nominatim ponuntur, ut quanta sit virtus Christi intimetur, quæ etiam exteras civitates excitat.</span></p>
  </aside>

  <aside id="FN176">
    <p class="f"><a class="notebackref" href="#LK6_18"><span class="notemark">‡</span> 6:18</a> <span class="fk">Ut audirent. </span><span class="ft"> Si dicamus duos esse sermones, ascendit in montem, et habuit ibi discipulos; et post, descendit et fecit istum ad turbam. Si dicimus unum fuisse, ita intelligendum est, quod ascendit in montem, et post aliquantulum descendit, et ibi fecit sermonem, ubi erat planities.</span></p>
  </aside>

  <aside id="FN177">
    <p class="f"><a class="notebackref" href="#LK6_19"><span class="notemark">§</span> 6:19</a> <span class="fk">Eum tangere. </span><span class="ft"> Tangit Christum qui fideliter credit in eum. Tangitur a Christo qui firmatur in illo. Qui sic tangit et tangitur, spiritus ipsius virtute sanatur.</span></p>
  </aside>

  <aside id="FN178">
    <p class="f"><a class="notebackref" href="#LK6_20"><span class="notemark">**</span> 6:20</a> <span class="fk">Et ipse elevatis, </span><span class="ft"> etc. Etsi generaliter omnibus loquitur, specialiter in discipulos oculos levat, ut qui intenta cordis aure verbum Dei percipiunt, latius saporis intimi lumen accipiant, quibus os in monte sedens aperit, ut magna proferret in eos, stans in campo oculos dirigit, ut audita patienter intelligant. </span><span class="fk">Beati pauperes, </span><span class="ft"> etc. Qui nondum consummatæ virtutis arcem conscendere possunt, generalis interim perfectionis sunt beatitudine perfovendi, ut paulatim ad meliora progressi, dum Domino in planitie stante libenter auscultant, ad hunc quandoque in monte sedentem sublimiter ascendant. Nam quorum cordibus adhuc edomandis insistit, hos quasi stans affatur. Quos longo studio exercitatos et jam dociles invenit, his quasi quietus residens mystica intimat. BEDA. Quod apud Matthæum plenarie per octo beatitudines dicitur in sermone perfectionis ad apostolos in summo montis, hoc apud Lucam, etc., usque ad sed quia fide præstitit, fide præ cæteris meruit principatum.</span></p>
  </aside>

  <aside id="FN179">
    <p class="f"><a class="notebackref" href="#LK6_21"><span class="notemark">††</span> 6:21</a> <span class="fk">Qui nunc esuritis. </span><span class="ft"> Qui esurit esurienti compatitur: compatiendo largitur, largiendo fit justus; æqualem se inferioribus præstat, dolum excludit, veritatem requirit. </span><span class="fk">Qui nunc fletis. </span><span class="ft"> Qui propter divitias hæreditatis Christi, propter panem vitæ æternæ, propter spem cœlestium gaudiorum fletus, esuriem, paupertatemque desiderat, beatus est; multo beatior, qui has virtutes inter adversa servare non trepidat.</span></p>
  </aside>

  <aside id="FN180">
    <p class="f"><a class="notebackref" href="#LK6_23"><span class="notemark">‡‡</span> 6:23</a> <span class="fk">Gaudete et exsultate. </span><span class="ft"> Inter odia cordium, inter probra linguarum, inter manus persequentium, lætiori corde versamini, intuitu supernæ mercedis. </span><span class="fk">Secundum hæc. </span><span class="ft"> Exemplo prophetarum confortat illos, quia vera dicentes persecutionem solent pati.</span></p>
  </aside>

  <aside id="FN181">
    <p class="f"><a class="notebackref" href="#LK6_24"><span class="notemark">§§</span> 6:24</a> <span class="fk">Verumtamen væ, </span><span class="ft"> etc. Matthæus in monte, beatitudines solummodo proborum; Lucas vero in campo, etiam væ describit improborum, quia rudes adhuc auditores minis et terroribus ad bona sunt compellendi, perfectos satis est præmiis invitari. </span><span class="fk">Verumtamen væ. </span><span class="ft"> Cum supra regnum cœlorum pauperum esse dicatur: ex opposito apparet, quod ab hoc regno se alienat qui consolationem quærit in temporalibus. Nec tam divitiæ quam amor divitiarum in culpa est. Mystice: dives populus Judaicus, vel hæreticus, vel philosophus mundi, qui, ubertate verborum et facundiæ patrocinio delectati, simplicitatem veræ fidei supergressi thesauros inutiles condiderunt, secundum usum sæculi de generatione Christi disputantes, qui in futuro egestatem fidei suæ recognoscent, cibumque perfidiæ quæ in præsenti eructant, æterno macerati jejunio causam tanti supplicii esse scient. Eritque tempus cum risus suos lugeant. Quibus bene dicitur: </span><span class="fk">Væ, cum benedixerint vobis homines; </span><span class="ft"> quia dum hic placent potentibus, maledicto perpetuo se subdunt, quia sicut pauperes esurientes, flentes, improbitate malorum probantur, sic divitiis, epulis, risuique vacantes, mala obsequentium clientela, majorem foventur ad pœnam.</span></p>
  </aside>

  <aside id="FN182">
    <p class="f"><a class="notebackref" href="#LK6_25"><span class="notemark">***</span> 6:25</a> <span class="fk">Qui saturati estis, </span><span class="ft"> etc. Qui inter divites amplius abundatis, sicut dives qui induebatur purpura, et bysso, et epulis, qui de digito Lazari quærit guttam aquæ. </span><span class="fk">Væ vobis, qui nunc ridetis, </span><span class="ft"> etc. Salomon: </span><span class="fk">Cor sapientis ubi est tristitia, cor stultorum ubi est lætitia</span><span class="ft"> Eccl. 7.; docens stultitiam ridentibus, prudentiam flentibus ascribendam.</span></p>
  </aside>

  <aside id="FN183">
    <p class="f"><a class="notebackref" href="#LK6_26"><span class="notemark">†††</span> 6:26</a> <span class="fk">Benedixerint vobis, </span><span class="ft"> etc. Magna pars pœnæ est peccatorum sua scelera non modo non argui, sed insuper quasi bene gesta laudari.</span></p>
  </aside>

  <aside id="FN184">
    <p class="f"><a class="notebackref" href="#LK6_27"><span class="notemark">‡‡‡</span> 6:27</a> <span class="fk">Diligite inimicos. </span><span class="ft"> Dicto quid ab inimicis possint pati, supponit qualiter ad ipsos se debeant habere inimicos. Et hic Ecclesia non lacte imbuitur, sed validiore charitatis cibo roboratur. Non sufficit non odisse, sed quod ultra humanam naturam est, præcipitur diligere. Et cum lex vicissitudinem imperet ultionis, Evangelium inimicitiis charitatem, odiis benignitatem, maledictis vota, persequentibus patientiam, esurientibus etiam gratiam remunerationis impertit.</span></p>
  </aside>

  <aside id="FN185">
    <p class="f"><a class="notebackref" href="#LK6_28"><span class="notemark">§§§</span> 6:28</a> <span class="fk">Orate pro calumniantibus vos. </span><span class="ft"> Quod prophetæ videntur imprecari, non vota sunt optantium sed prænuntiationes futurorum: ipsi enim pro inimicis orabant.</span></p>
  </aside>

  <aside id="FN186">
    <p class="f"><a class="notebackref" href="#LK6_29"><span class="notemark">*</span> 6:29</a> <span class="fk">Et qui te percutit. </span><span class="ft"> Cum charitas patiens sit, debet patientiam verberantis sustinere, cum benigna sit, non debet respondere maledictis. Si </span><span class="fk">non quærit quæ sua sunt, </span><span class="ft"> non debet resistere rapienti, si </span><span class="fk">non æmulatur</span><span class="ft"> I Cor. 13., non debet odisse inimicum. </span><span class="fk">Præbe illis, </span><span class="ft"> etc. Medicus animarum quos ad curandos proximos instruit, omnia quæ ad salutem proximorum valere possunt tolerare præcipit. Et pertinet ad misericordiam, ut tanquam a filiis ægrotantibus et phreneticis, si salus illorum hoc exigat, multa patiantur, donec infirmitas transeat. Quid tam mirum quam percutienti maxillam præbere? Imo omnis indignantis impetus frangitur, ira sedatur; et per patientiam ille invitatur ad pœnitentiam. </span><span class="fk">Vestimentum. </span><span class="ft"> Quod de vestimento et tunica dicitur et in aliis est faciendum, quæ aliquo jure temporaliter nostra esse dicimus. Si enim de necessariis hoc imperatur, multo magis superflua contemnere præcipitur.</span></p>
  </aside>

  <aside id="FN187">
    <p class="f"><a class="notebackref" href="#LK6_30"><span class="notemark">†</span> 6:30</a> <span class="fk">Ne repetas. </span><span class="ft"> Quia </span><span class="fk">charitas est patiens, benigna est</span><span class="ft"> I Cor. 3.; non tantum injurias inimici fortiter sustinet, sed etiam amici quoque gratiam benigne prævenit, ut beneficiis aliis trahantur.</span></p>
  </aside>

  <aside id="FN188">
    <p class="f"><a class="notebackref" href="#LK6_31"><span class="notemark">‡</span> 6:31</a> <span class="fk">Et prout vultis. </span><span class="ft"> Ne videatur legem dissolvere, in beneficiis vicem servat, quam negligit in injuriis. Nec ait prout faciunt, sed </span><span class="fk">prout vultis ut faciant vobis homines, et vos faciatis illis, </span><span class="ft"> ut vicissitudo sit cumulatior, cum votis actus æquatur. Et non tantum jam ad amicos opera charitatis extendite, sed etiam ad inimicos, ut amici esse incipiant, et prius affectum dilectionis, et postmodum opera extendite charitatis.</span></p>
  </aside>

  <aside id="FN189">
    <p class="f"><a class="notebackref" href="#LK6_32"><span class="notemark">§</span> 6:32</a> <span class="fk">Et si diligitis. </span><span class="ft"> Quantum vobis gradus professionis eximior, ita necesse est ut cura virtutis sit uberior, ut etiam non amantes charitatis sinu amplectamini. Duo sunt genera beneficii: vel cum benevole donamus quod damus, vel cum reddituro commodamus.</span></p>
  </aside>

  <aside id="FN190">
    <p class="f"><a class="notebackref" href="#LK6_35"><span class="notemark">**</span> 6:35</a> <span class="fk">Verumtamen, </span><span class="ft"> etc. Postquam dilectionem et mutuum beneficium peccatorum quasi infructuosa redarguit, nunc qualiter hæc a fidelibus fructuose fieri debeant ostendit, quasi dicat: Quamvis peccatoribus non prosit talis dilectio et mutuum beneficium, tamen vos diligite, non tantum ductu naturæ, sicut illi amicos, sed altiori gradu virtutis inimicos. Philosophi in tres partes dividunt justitiam: unam in Deum, quæ pietas dicitur; alteram in parentes, vel reliquum humanum genus; tertiam in mortuos, ut his exsequiarum justa solvantur. Sed Dominus legis oraculum et prophetiæ fastigium supergressus, in eos quoque qui læserint pietatis porrexit officium. </span><span class="fk">Nihil inde sperantes: et erit. </span><span class="ft"> Non in hominem spem mercedis figentes. Qui sive reddat quod commodastis, reddet tamen et Deus quo jubente fecistis, sive non reddat, hæreditas vestra in æternum erit.</span></p>
  </aside>

  <aside id="FN191">
    <p class="f"><a class="notebackref" href="#LK6_36"><span class="notemark">††</span> 6:36</a> <span class="fk">Estote ergo misericordes, </span><span class="ft"> etc. Pluit super malos, proventus terra non negat, idem sol bonos et malos illuminat. Mystice: populum Judæorum propheticis pluviis irrigat, et non merentibus radius æterni solis refulsit. Si ergo illi crediderint, estote eis misericordes, docendo, et extollendo, et nolite temere judicare, ne quis sui conscius delicti, in alterum cogatur ferre sententiam.</span></p>
  </aside>

  <aside id="FN192">
    <p class="f"><a class="notebackref" href="#LK6_37"><span class="notemark">‡‡</span> 6:37</a> <span class="fk">Nolite judicare. </span><span class="ft"> Sunt quædam media et incerta quo animo fiant, quia bene et male possunt fieri. Nescimus etiam qualis futurus est, qui nunc apparet malus, de cujus correctione desperare, eumque quasi abjectum reprehendere temerarium est. De apertis quæ bono animo fieri non possunt, permittitur nobis judicare.</span></p>
  </aside>

  <aside id="FN193">
    <p class="f"><a class="notebackref" href="#LK6_38"><span class="notemark">§§</span> 6:38</a> <span class="fk">Eadem quippe mensura. </span><span class="ft"> Generaliter de omnibus potest accipi, quæ mente, manu, lingua, aguntur, quia secundum opera singulorum reddet Deus. </span><span class="fk">Eadem quippe, </span><span class="ft"> AMBR. Non iniqua mensura rependet Deus, sed est ac si dicat: Ipsa temeritas judicandi et iniqua mensura tibi nocet, te punit, et sæpe non illum de quo hoc agis. Vel si recte judicas et metiris, tibi prodest, te salvat, etsi aliquando non illum cui hæc impendis.</span></p>
  </aside>

  <aside id="FN194">
    <p class="f"><a class="notebackref" href="#LK6_39"><span class="notemark">***</span> 6:39</a> <span class="fk">Dicebat. </span><span class="ft"> Per quam invitat ad eleemosynam dandam et ad dimittendam injuriam. </span><span class="fk">Nunquid potest. </span><span class="ft"> Si contra violentum ira te cæcaverit: si contra petentem avarus eris, nunquid vitiata mente tua, vitium ejus curare poteris? Nec solum qui tibi injuriam fecit, sed etiam tu qui ferre nescis, reus eris. Sed si improbitas illius te tranquillum invenit, et ille pœnitebit, et tu de patientia coronaberis, quia cæcum vidente oculo, id est, sereno corde ad lumen ducere curasti.</span></p>
  </aside>

  <aside id="FN195">
    <p class="f"><a class="notebackref" href="#LK6_40"><span class="notemark">†††</span> 6:40</a> <span class="fk">Sicut magister. </span><span class="ft"> Deus non suas ulciscitur injurias, sed tolerando persecutores mitiores reddere voluit; discipuli, qui homines sunt, hanc regulam perfectionis debent imitari.</span></p>
  </aside>

  <aside id="FN196">
    <p class="f"><a class="notebackref" href="#LK6_41"><span class="notemark">‡‡‡</span> 6:41</a> <span class="fk">Quid autem vides, </span><span class="ft"> etc. Vere peccans peccantem castigare non valet, quia qui superbia, vel odio, vel alio vitio præventi, levia hæc vel nulla judicantes, graviter increpant illos quos a statu mentis vident, vel ira vel aliquo levi peccato perturbatos, hi tales amant magis vituperare et condemnare, quam corrigere et emendare. </span><span class="fk">Non consideras. </span><span class="ft"> Apertus oculus male videt, scilicet jactantiam sui, dum aliis vult mederi, sed cæcus se non valet intueri dum in hoc deterius cadit.</span></p>
  </aside>

  <aside id="FN197">
    <p class="f"><a class="notebackref" href="#LK6_42"><span class="notemark">§§§</span> 6:42</a> <span class="fk">Hypocrita. </span><span class="ft"> Si quem vis reprehendere, primum vide si similis ei sis. Quod si es, pariter ingemisce et noli eum tibi obtemperare, sed pariter conari mone. Quod si non es similis, tamen quia olim fuisti, vel esse potuisti, condescende, et non ex odio sed misericordia argue. Raro ergo non sine magna necessitate sunt objurgationes adhibenda, et nonnisi respectu Dei, remota ab oculo trabe. Hi enim odio vel livore omnia accusare suscipiunt et volunt videri consultores, sine exemplo suæ emendationis. Sed prius debent auferre trabem invidiæ, vel malitiæ, vel simulationis de occulto sui cordis, ut valeant ejicere festucam iræ vel alicujus livoris culpæ de oculo fratris.</span></p>
  </aside>

  <aside id="FN198">
    <p class="f"><a class="notebackref" href="#LK6_43"><span class="notemark">*</span> 6:43</a> <span class="fk">Non est arbor, </span><span class="ft"> etc. Arbor bona vel mala, non natura, quæ a Deo in omnibus bona creata est, sed bona vel mala voluntas. Fructus, opera, quæ nec bona malæ voluntatis possunt esse, nec mala bonæ voluntatis. </span><span class="fk">Neque arbor. </span><span class="ft"> Si veram vis habere justitiam et non fictam, quæ verbis ostendis, factis imple, ut sis bona arbor, et bonis fructibus orneris. Quia etsi fingat hypocrita, non est bonus qui facit opera mala, et si reprehendit insontem, non ideo malus est qui facit opera bona. Et nota quod de manifestis hic agitur.</span></p>
  </aside>

  <aside id="FN199">
    <p class="f"><a class="notebackref" href="#LK6_44"><span class="notemark">†</span> 6:44</a> <span class="fk">Unaquæque enim arbor. </span><span class="ft"> Mali suo fructu noscuntur, dum bonos opprimunt, et Deum si non verbis, blasphemant factis: et maxime per impatientiam dignoscuntur in tempore adversitatis. Jejunia enim et oratio, et hujusmodi sunt simulatis ut et bonis: sed non debent oves pelles suas deponere, etiam si aliquando lupi eis se contegant. </span><span class="fk">Cognoscitur. </span><span class="ft"> Non a veste, sed ab operibus quæ fiunt ab eis, cognoscuntur. Quia ut spina non facit uvam, sic bona arbor bonum, mala malum, et non e converso. </span><span class="fk">Neque enim de spinis. </span><span class="ft"> Non de spinis, id est sollicitudinibus mundi, ficus, id est dulcedo resurrectionis, neque de rubo, id est punctione vitiorum, uva, id est fructus animæ. Quæ sicut uva proxima terrenis, corrumpitur, in superioribus maturatur. Vel de carne quæ generat spinas et tribulos, non vindemiamus Christum, qui sicut uva pependit in ligno. Spina et rubus, hæreticis, a quibus nullus sapientium sanctitatem vel virtutem poterit invenire, sed conscindunt et cruentant approximantes. Vel spinæ et rubi, curæ sæculi et punctiones vitiorum. Uva et ficus, dulcedo novæ conversationis quam Christus in nobis esurit, et fervor dilectionis qui lætificat cor hominis. Non de spinis et rubis uva vel ficus, quia mens adhuc hominis veteris pressa consuetudine, potest quidem simulare, sed non ferre fructum novi hominis. Quod si quando facta vel dicta malorum prosunt bonis, non hoc faciunt mali, sed fit de illis consilio Dei.</span></p>
  </aside>

  <aside id="FN200">
    <p class="f"><a class="notebackref" href="#LK6_45"><span class="notemark">‡</span> 6:45</a> <span class="fk">Profert bonum. </span><span class="ft"> Diligit inimicum. Omni petenti tribuit, et hujusmodi. </span><span class="fk">Profert malum, </span><span class="ft"> etc. Odit amicum, aufert aliena, non dat sua, et hujusmodi, quæ Deus judicat secundum intentionem cordis. Et vere, quia de bono vel malo corde procedit, bonus vel malus debet judicari fructus, quia ex abundantia cordis quod interius latet loquitur os, id est procedit exterius effectus, tam in verbis quam in factis. Hoc est quantum ad divinum examen cui loquitur os cordis, quia ex qua intentione verba procedunt, non ignorat. Quia etiam verba quæ exterius bona videntur, quia ex mala radice procedunt, non bona esse judicat; unde subdit: </span><span class="fk">Quid autem vocatis me Domine? </span><span class="ft"> Quasi dicat: Quid folia rectæ confessionis vos germinare jactatis, qui nullos boni operis fructus ostenditis? </span><span class="fk">Ex abundantia. </span><span class="ft"> Per oris locutionem, universa quæ actu vel cogitatu de corde proferuntur, Dominus significat. Nam et verbum pro facto solet poni; unde: </span><span class="fk">Non fuit verbum, quod non ostenderet eis</span><span class="ft"> Isa. 39..</span></p>
  </aside>

  <aside id="FN201">
    <p class="f"><a class="notebackref" href="#LK6_46"><span class="notemark">§</span> 6:46</a> <span class="fk">Quid autem, </span><span class="ft"> etc. Hæc vocatio videtur fructus bonæ arboris, sed quia non procedit de pinguedine charitatis, Deus non bonum judicat. Quæ autem bonorum malorumve fructuum vera discretio sit, sub alia figura supponit:</span></p>
  </aside>

  <aside id="FN202">
    <p class="f"><a class="notebackref" href="#LK6_47"><span class="notemark">**</span> 6:47</a> <span class="fk">Omnis qui venit, </span><span class="ft"> etc. Postquam de aperte malis, de vere et simulatis bonis diu disputavit, bonos auditores verbi sibi ipsis, malos diabolo assimilat. Quia sicut Christus variis hominum personis unam Ecclesiam construit, erudit, gubernat, in vitam æternam perducturus; sic bonus auditor variis virtutibus supernam sibi mansionem ædificat in futuro cum Christo de dedicatione lætaturus. Et sicut diabolus obedientes sibi de cœlis ad terrena et ad peccata trahit, ubi non est fundamentum, quia malum est sine substantia, et semper in deteriora præcipitat: sic malus auditor, sive sit initiatus mysteriis Christi, sive ex toto alienus, quasi in puteum sine fundo præcipitatus, non invenit ubi se retineat, sed cum venerit in profundum malorum, contemnit.</span></p>
  </aside>

  <aside id="FN203">
    <p class="f"><a class="notebackref" href="#LK6_48"><span class="notemark">††</span> 6:48</a> <span class="fk">Fodit in altum. </span><span class="ft"> Fodit in altum qui præceptis humilitatis terrena omnia de suorum cordibus funditus eruit, ne propter aliquod fluxibile Deo serviat, ut inconcussam in eis habeat mansionem. </span><span class="fk">Posuit fundamentum. </span><span class="ft"> Fundamenta pluraliter, doctores; singulariter fundamentum, doctor doctorum Christus. Moraliter. Fundamenta domus, intentiones bonæ conversationis, quas per humilitatem Christianam exhaustis supervacuarum cogitationum ruderibus perfectus auditor in se inserit, hoc in se spiritualiter agens, quod Christus in universa Ecclesia generaliter agit. </span><span class="fk">Inundatione. </span><span class="ft"> Hanc inundationem alibi portas inferi appellat. </span><span class="fk">Et portæ inferi non prævalebunt adversus eam</span><span class="ft"> Matth. 16.. Hæc inundatio tribus modis fit, quia tentatur quisque a propria concupiscentia, vel falsorum fratrum improbitate, vel aperta exteriorum impugnatione. </span><span class="fk">Illisum. </span><span class="ft"> Potest per impetum fluminis, extremi judicii discrimen intelligi, quando Ecclesia utraque est consummata. </span><span class="fk">Omnis qui se exaltat </span><span class="fk">humiliabitur, et qui se humiliat exaltabitur</span><span class="ft"> Luc. 14.. </span><span class="fk">Domui illi. </span><span class="ft"> Singulæ nostræ domus, quotidie, vel immundorum spirituum, vel improborum hominum, vel suæ ipsius mentis, vel carnis inquietudine pulsantur. Et quantum propriis viribus fidunt, inclinantur: quantum invictissimæ petræ adhærent, labefactari nequeunt.</span></p>
  </aside>

  <aside id="FN204">
    <p class="f"><a class="notebackref" href="#LK6_49"><span class="notemark">‡‡</span> 6:49</a> <span class="fk">Supra terram, </span><span class="ft"> etc. Diabolus mundum qui in maligno positus est super terram ædificat, quia ad terrenorum amorem trahit. Sine fundamento ædificat, quia peccatum in propria natura non subsistit, quia malum substantia non est, quod tamen ubicunque fit in bona natura coalescit vel sine fundamento, id est sine fundo. Sicut ergo qui in puteo mergitur, putei in fundo retinetur, sic anima lapsa quasi in quodam loco fundi consistit, si in aliqua peccati mensura se retinet. Sed cum peccato in quo labitur non potest esse contenta, dum ad deteriora quotidie ducitur, quasi in puteo quo concidit fundum quo figatur non invenit. </span><span class="fk">Concidit et facta est ruina, </span><span class="ft"> etc. Omnis conscientia, quæ spe fixa in Deum non permanet, in tentationibus non valet persistere, et tanto plus agitur, quanto plus in illis quæ mundi sunt a superioribus disjungitur. Et vere omnes mali vel ficte boni ingruente qualibet tentatione, pejores fiunt.</span></p>
  </aside>

  <aside id="FN205">
    <p class="f"><a class="notebackref" href="#LK7_1"><span class="notemark">*</span> 7:1</a> <span class="fk">Cum autem implesset. </span><span class="ft"> Pulchre ubi præcepta complevit, formam docet suorum exsequendi præceptorum. Nam statim gentilis centurionis servus Domino sanandus offertur, in quo gentiles qui mundana servitute ægri tenebantur, beneficio Dei salvandi exprimuntur. </span><span class="fk">Intravit Capharnaum. Centurionis, </span><span class="ft"> etc. Non ante intravit quam verba terminasset, etsi statim post hæc verba non intravit. Priusquam enim intraret, in ipso intervallo mundatus est leprosus, ut Matthæus ponit.</span></p>
  </aside>

  <aside id="FN206">
    <p class="f"><a class="notebackref" href="#LK7_3"><span class="notemark">†</span> 7:3</a> <span class="fk">Misit ad eum seniores, </span><span class="ft"> etc. Divina providentia seniores Judæorum mittuntur, et eis præsentibus languidus sanatur, ut inexcusabiles sint si credere noluerint. Centurio amicos mittit, ne præsentia sua verecundiam Domini gravare videretur, et officium officio provocasse. Significat autem, quia nos qui de gentibus credimus ad Dominum, non ipsi venire possumus quem in carne videre non possumus, sed ad residentem in dextera Patris. Gentilis populus quasi centurio stipatur milite virtutum et spiritualium perfectione, quæ in centum significatur. Sublimis, nihil terrenum a Domino sibi suisque requirens, sed sola æternæ salutis gaudia: et hi pro servis, id est, pro his qui adhuc spiritu servitutis in timore premuntur, Domino supplicant, ut eis paulatim ad superiora provectis, </span><span class="fk">perfecta dilectio foras mittat timorem</span><span class="ft"> I Joan. 4.. Matthæus dicit centurionem accessisse, quod per fidem intelligendum est. Per fidem enim vere ad Deum acceditur, quæ in centurione a Domino commendatur: </span><span class="fk">Non inveni tantam fidem in Isræl. </span><span class="ft"> Porro Lucas ordine quo gestum est exsequitur, ut intelligere cogeremur, quomodo eum accessisse dicit Matthæus.</span></p>
  </aside>

  <aside id="FN207">
    <p class="f"><a class="notebackref" href="#LK7_5"><span class="notemark">‡</span> 7:5</a> <span class="fk">Gentem nostram. </span><span class="ft"> Mystice. Gentilis populus (cujus figuram gestat centurio) non longe habet a domo Jesum, tametsi sub tecto invitare non audet, quia, </span><span class="fk">prope timentes eum salutare ipsius. </span><span class="ft"> Qui naturali lege recte utitur, ut bona quæ novit operatur, eo illi qui vere bonus est appropiat. At illis quos errore gentilitatis crimina vinxerant, aptari potest, quod alibi dicitur: </span><span class="fk">Quidam enim ex his de longe venerunt</span><span class="ft"> Marc. 8..</span></p>
  </aside>

  <aside id="FN208">
    <p class="f"><a class="notebackref" href="#LK7_6"><span class="notemark">§</span> 7:6</a> <span class="fk">Jesus autem ibat. </span><span class="ft"> Solo verbo potenter curaturus, ad humilitatis commendationem visitare dignatur languentem; et qui ad sanandum reguli filium ire noluit, ne divitias honorasse videretur, ad servum vadit, ne servilem conditionem sprevisse putaretur. Elucet fides in operibus dum sanat, sed plus operatur humilitas in affectibus dum vadit. </span><span class="fk">Non sum dignus. </span><span class="ft"> Propter vitæ gentilis conscientiam, gravari se magis dignatione putavit Domini quam juvari, nec posse habere hospitem Christum, cujus etsi fide præditus, nondum tamen sacramentis imbutus. Sed quia quod infirmitas humana non præsumit, divina gratia dare novit in figuram gentilis populi, et suam fidem nondum catechizatus a Domino laudari et famulum sanari promeruit.</span></p>
  </aside>

  <aside id="FN209">
    <p class="f"><a class="notebackref" href="#LK7_8"><span class="notemark">**</span> 7:8</a> <span class="fk">Nam et ego, </span><span class="ft"> etc. Si ego homo sub alio possum imperare minoribus, quanto magis tu, qui super omnia habens famulantes angelos, potes per eorum ministeria sine corporis præsentia dicere infirmitati ut recedat, et recedet, et sanitati ut veniat, et veniet.</span></p>
  </aside>

  <aside id="FN210">
    <p class="f"><a class="notebackref" href="#LK7_9"><span class="notemark">††</span> 7:9</a> <span class="fk">Nec in Isræl. </span><span class="ft"> Fides istius etiam electioribus et Deum videntibus antefertur. Etiam in isto uno fides gentium præfertur Isræli.</span></p>
  </aside>

  <aside id="FN211">
    <p class="f"><a class="notebackref" href="#LK7_10"><span class="notemark">‡‡</span> 7:10</a> <span class="fk">Et reversi sunt. </span><span class="ft"> Matthæus planius explicat, quod dicente Domino: </span><span class="fk">Sicut credidisti fiat tibi, sanatus sit puer</span><span class="ft"> Matth. 8.. Sed mos est beato Lucæ ab aliis plane exposita breviare, vel etiam de industria præterire quæ breviter dicta ab aliis, vel omissa solertius dilucidare. </span><span class="fk">Invenerunt servum. </span><span class="ft"> Credente Domino sanatur servus, quia potest meritum Domini etiam servis suffragari, non tantum fidei merito, sed etiam studio disciplinæ.</span></p>
  </aside>

  <aside id="FN212">
    <p class="f"><a class="notebackref" href="#LK7_11"><span class="notemark">§§</span> 7:11</a> <span class="fk">Et factum est, </span><span class="ft"> etc. Post sanatum infirmum suscitat mortuum, quia infirmitas præcedit mortem. </span><span class="fk">Quæ vocatur Naim. </span><span class="ft"> Naim est civitas Galilææ in secundo milliario a Thabor contra meridiem juxta Endor, qui est vicus grandis. Naim autem interpretatur </span><span class="fk">fluctus</span><span class="ft"> vel </span><span class="fk">commotio. </span></p>
  </aside>

  <aside id="FN213">
    <p class="f"><a class="notebackref" href="#LK7_12"><span class="notemark">***</span> 7:12</a> <span class="fk">Cum autem appropinquaret, </span><span class="ft"> etc. BEDA. Cum Verbum caro factum, gentilem populum per portas fidei, etc., usque ad quod et interim in paucis Judæorum conversis, et tandem in plenitudine imperat. </span><span class="fk">Ecce defunctus efferebatur, </span><span class="ft"> etc. Defunctus, qui coram multis extra portam effertur, significat criminaliter peccantem, et peccatum non cordis cubili tegentem, sed indicio operis vel locutionis, quasi per ostia suæ civitatis aliis propalantem. Quem sicut unicum deflet mater Ecclesia, quæ licet ex multis collecta personis, una est tamen virgo mater Ecclesia, singuli autem filii. Porta qua effertur, aliquis est de sensibus quo aliquis in peccatum corruit. Ut qui videt ad concupiscendum, qui autem otiosis vel turpibus audiendis, qui linguam commodat litigiis. </span><span class="fk">Filius unicus matri suæ. </span><span class="ft"> AMBR. Adam de terra portatur a quatuor elementis, unde homo constat. Tangitur loculus, etc., usque ad quando avaritiam cogitat, vel quando pro nimia febre tangi non potest.</span></p>
  </aside>

  <aside id="FN214">
    <p class="f"><a class="notebackref" href="#LK7_13"><span class="notemark">†††</span> 7:13</a> <span class="fk">Et turba. </span><span class="ft"> Multi cum Domino, multi cum vidua, ut viso miraculo multi Dei laudatores et testes fiant.</span></p>
  </aside>

  <aside id="FN215">
    <p class="f"><a class="notebackref" href="#LK7_15"><span class="notemark">‡‡‡</span> 7:15</a> <span class="fk">Et resedit. </span><span class="ft"> Tres mortuos suscitavit Dominus: filiam archisynagogi in domo, id est, cogitatione; filium unicum matris in porta, id est in verbo; Lazarum in monumento, id est in opere.</span></p>
  </aside>

  <aside id="FN216">
    <p class="f"><a class="notebackref" href="#LK7_16"><span class="notemark">§§§</span> 7:16</a> <span class="fk">Visitavit. </span><span class="ft"> Dum et Verbum semel incorporari constituit, et quotidie Spiritum sanctum in corda hominum, ut suscitentur mittit.</span></p>
  </aside>

  <aside id="FN217">
    <p class="f"><a class="notebackref" href="#LK7_18"><span class="notemark">*</span> 7:18</a> <span class="fk">Et nuntiaverunt. </span><span class="ft"> AMBR. Non simplici corde, sed invidia stimulante, etc., usque ad et correcti credant in Jesum et magistro interrogante sibi dicant: </span><span class="fk">Tu es qui venturus es. </span><span class="ft"> BED., GREG. Non ait, qui venisti, etc., usque ad quia lapsus amoris fidem non impedit, talis enim lapsus est religiosus.</span></p>
  </aside>

  <aside id="FN218">
    <p class="f"><a class="notebackref" href="#LK7_22"><span class="notemark">†</span> 7:22</a> <span class="fk">Et respondens dixit illis: Euntes renuntiate Joanni quæ vidistis, </span><span class="ft"> etc. Sciens Jesus neminem sine Evangelio plene posse credere, quia sicut fides a Veteri incipit Testamento, ita impletur in Novo. Interrogatus de se, non verbo aliquo, sed factis se esse signavit, non respondens ad ea quæ interrogabantur, sed ad scandalum nuntiorum.</span></p>
  </aside>

  <aside id="FN219">
    <p class="f"><a class="notebackref" href="#LK7_23"><span class="notemark">‡</span> 7:23</a> <span class="fk">Beatus. </span><span class="ft"> Quasi dicat: Mira quidem facio, sed abjecta pati non dedignor, et cavendum est hominibus ne in me despiciant mortem, qui signa venerantur. </span><span class="fk">Qui non. </span><span class="ft"> GREG. Qui de potentia divinitatis non dubitaverit. Hoc non contra Joannem, quem mox adeo commendat, sed non credentes a perfidia revocat, et Joanni exponit quod quærebat, quia </span><span class="fk">Deus salvos faciendi, et Domini Domini exitus mortis</span><span class="ft"> Psal. 67.. Visis tot signis et virtutibus, fidelis non potuit de morte ejus dubitare, sed admirari, sed infidelium mens scandalum in illo pertulit, cum et post miracula morientem vidit.</span></p>
  </aside>

  <aside id="FN220">
    <p class="f"><a class="notebackref" href="#LK7_24"><span class="notemark">§</span> 7:24</a> <span class="fk">Quid. </span><span class="ft"> Ubi monuit discipulos Joannis in crucem Dominicam esse credendum: conversus ad turbas, ad virtutem pauperes provocat, ne exaltati corde, mente instabiles, consilio infirmi, speciosa utilibus æternis caduca præferrent, sed crucem potius quam mundi phaleras tollant. Et ideo laudat personam Joannis, qui posthabito amore vitæ etiam justitiæ formam nec mortis timore mutavit. Deserto mundus comparatur, quia adhuc incultus et sterilis in quem non est ita prodeundum, ut homines mente carnis inflatos et virtutis vacuos, et de fragilis mundi gloria jactantes, putemus esse imitandos. </span><span class="fk">Arundinem vento. </span><span class="ft"> BED. Per arundinem carnalis animus, qui cum favore vel detractione tangitur, in quamlibet partem inclinatur. Sed Joannes non est arundo vento agitata, quia illum nec gratia blandum nec cujuslibet ira faciebat asperum, nec prospera erigebant, nec adversa inclinabant.</span></p>
  </aside>

  <aside id="FN221">
    <p class="f"><a class="notebackref" href="#LK7_25"><span class="notemark">**</span> 7:25</a> <span class="fk">Mollibus vestimentis indutum. </span><span class="ft"> Per vestem, corpus humanum intelligitur. Prophetico ergo exemplo ad virtutem subeundæ virtutis hortatur. Ecce quæ in veste pretiosa. Quibus fluida divitiis membra solvuntur, exteros cœlestis regni, sub jure dæmonum (qui sunt reges tenebrarum) intra habitacula hujus mundi consenescunt.</span></p>
  </aside>

  <aside id="FN222">
    <p class="f"><a class="notebackref" href="#LK7_26"><span class="notemark">††</span> 7:26</a> <span class="fk">Plusquam prophetam. </span><span class="ft"> Quia angelus: non natura, sed officio, qui supernum judicem nuntiare mittitur.</span></p>
  </aside>

  <aside id="FN223">
    <p class="f"><a class="notebackref" href="#LK7_28"><span class="notemark">‡‡</span> 7:28</a> <span class="fk">Dico autem. </span><span class="ft"> In hoc non præfertur patriarchis et cunctis hominibus, sed æqualis cæteris sanctis ostenditur. </span><span class="fk">Qui autem. </span><span class="ft"> Omnis sanctus qui jam est cum Deo, major est eo qui adhuc est mundo. Vel, ego quem minorem facit multorum opinio, in Ecclesia sanctorum illi prælatus sum. Vel novissimus angelus cœli melior est quovis homine.</span></p>
  </aside>

  <aside id="FN224">
    <p class="f"><a class="notebackref" href="#LK7_29"><span class="notemark">§§</span> 7:29</a> <span class="fk">Et omnis populus. </span><span class="ft"> Si hoc a Domino dictum esse intelligitur: audiens Joannem, populus intelligitur esse designatus. Si ab evangelista dicitur interpositum: audiens ipsum Dominum, de Joannis magnitudine disputantem, restat intelligi.</span></p>
  </aside>

  <aside id="FN225">
    <p class="f"><a class="notebackref" href="#LK7_31"><span class="notemark">***</span> 7:31</a> <span class="fk">Cui ergo, </span><span class="ft"> etc. Laudato Joanne, transit ad increpandum illos qui nec prædicatione Joannis moti sunt, vel ipsius Christi prædicationem despiciunt.</span></p>
  </aside>

  <aside id="FN226">
    <p class="f"><a class="notebackref" href="#LK7_32"><span class="notemark">†††</span> 7:32</a> <span class="fk">Similes sunt pueris. </span><span class="ft"> Pueri, doctores sunt spiritu humiles. Forum, synagoga, vel ipsa Jerusalem, in qua jura præceptorum Dei condebantur, quia contribulibus solebant exprobrare quod nec psalmis allecti ad laudes Dei assurrexerunt corde devoto, membrorum agilitate (quod notat saltus) nec threnis (id est lamentationibus prophetarum pro excidiis jam factis vel faciendis) ad pœnitentiam sunt conversi.</span></p>
  </aside>

  <aside id="FN227">
    <p class="f"><a class="notebackref" href="#LK7_34"><span class="notemark">‡‡‡</span> 7:34</a> <span class="fk">Venit Filius hominis manducans et bibens. </span><span class="ft"> Venit sicut tunc, ita et nunc, utramque viam salutis respuitis. Lamentavimus ad Joannem, cantavimus ad Christum.</span></p>
  </aside>

  <aside id="FN228">
    <p class="f"><a class="notebackref" href="#LK7_35"><span class="notemark">§§§</span> 7:35</a> <span class="fk">Justificata est sapientia. </span><span class="ft"> Ostendit filios sapientiæ intelligere, nec in abstinendo, nec in manducando esse justitiam, sed in æquanimitate tolerandi inopiam et temperantiam, non se corrumpendi per abundantiam. </span><span class="fk">Non est regnum Dei esca et potus</span><span class="ft"> Rom. 14.. Quorum non usus, sed concupiscentia reprehenditur. </span><span class="fk">Justificata, </span><span class="ft"> etc. Quidquid me putetis, ego tamen Dei virtus et Dei sapientia juste facere intelligor ab apostolis, quibus Pater revelavit quæ prudentibus abscondit.</span></p>
  </aside>

  <aside id="FN229">
    <p class="f"><a class="notebackref" href="#LK7_36"><span class="notemark">*</span> 7:36</a> <span class="fk">Rogabat. </span><span class="ft"> Sicut proposuerat verbis, ita factis etiam astruit justificatam sapientiam ab omnibus filiis, quia etiam a Maria pœnitente post culpam.</span></p>
  </aside>

  <aside id="FN230">
    <p class="f"><a class="notebackref" href="#LK7_37"><span class="notemark">†</span> 7:37</a> <span class="fk">In domo. </span><span class="ft"> In cujuscunque domo interiore cognoveris sapientiam et justitiam recumbentem, recurre ad pedes, id est, ad extremam sapientiæ partem, inquire lacrymis, confitere peccata, expande capillos, id est, sterne ante eum cunctas corporis tui dignitates, osculare, id est, nihil nisi sapientiam loqueris. </span><span class="fk">Attulit. </span><span class="ft"> Quot habuit in se oblectamenta, tot de se invenit holocausta. HIER. Alabastrum unguenti, id est, corpus cum fide, etc., usque ad id est, peccata Judæorum.</span></p>
  </aside>

  <aside id="FN231">
    <p class="f"><a class="notebackref" href="#LK7_38"><span class="notemark">‡</span> 7:38</a> <span class="fk">Cœpit rigare. </span><span class="ft"> Maria soror Lazari bis eodem functa est officio: semel in Galilæa cum primo accedit cum humilitate et lacrymis, ubi remissionem peccatorum accepit. Secundo, in Bethania, non jam peccatrix nominata, sed casta, et ideo devota: ibi pedes, hic caput inungit.</span></p>
  </aside>

  <aside id="FN232">
    <p class="f"><a class="notebackref" href="#LK7_43"><span class="notemark">§</span> 7:43</a> <span class="fk">Is cui plus. </span><span class="ft"> Secundum homines plus fortasse offendit, cui plus debuerit. Sed per misericordiam Domini causa mutatur, ut amplius diligat qui amplius debuit, tamen gratiam consequatur. </span><span class="fk">Recte judicasti. </span><span class="ft"> Sua sententia Pharisæus convincitur, quia sicut phreneticus funem portat ex quo ligetur.</span></p>
  </aside>

  <aside id="FN233">
    <p class="f"><a class="notebackref" href="#LK7_44"><span class="notemark">**</span> 7:44</a> <span class="fk">Intravi in domum. </span><span class="ft"> Intravi carne assumpta in populum Judæorum.</span></p>
  </aside>

  <aside id="FN234">
    <p class="f"><a class="notebackref" href="#LK7_46"><span class="notemark">††</span> 7:46</a> <span class="fk">Oleo caput meum non unxisti. </span><span class="ft"> Et si populus ille in Deum se credere et non in hominem fatebatur, tamen ipsam potentiam divinitatis quæ per miracula apparebat, digna laude prædicare neglexit. Sed gentilitas dum mysterium incarnationis credit, summa laude etiam infirma ejus prædicat.</span></p>
  </aside>

  <aside id="FN235">
    <p class="f"><a class="notebackref" href="#LK7_47"><span class="notemark">‡‡</span> 7:47</a> <span class="fk">Remittuntur ei peccata. </span><span class="ft"> In domo Pharisæi, id est, in custodia legis et prophetarum, non Pharisæus incredulus, sed peccatrix pœnitens glorificatur, quia ardor charitatis in ea rubiginem delictorum combussit.</span></p>
  </aside>

  <aside id="FN236">
    <p class="f"><a class="notebackref" href="#LK7_49"><span class="notemark">§§</span> 7:49</a> <span class="fk">Et cœperunt qui simul. </span><span class="ft"> Sanata ægra, de salute ejus aliis ægrotant.</span></p>
  </aside>

  <aside id="FN237">
    <p class="f"><a class="notebackref" href="#LK7_50"><span class="notemark">***</span> 7:50</a> <span class="fk">Fides tua te salvam fecit. </span><span class="ft"> Fides salvam fecit, quia quod petiit, posse accipere non dubitavit, quia jam spem ab illo acceperat, a quo salutem quærebat.</span></p>
  </aside>

  <aside id="FN238">
    <p class="f"><a class="notebackref" href="#LK8_1"><span class="notemark">*</span> 8:1</a> <span class="fk">Et factum est. </span><span class="ft"> More aquilæ provocantis ad volandum pullos suos, paulatim Dominus discipulos suos in nido fidei plumis virtutum induit, quibus postea sublimius volare, et alios instruere valeant. Prius docet in synagogis, miracula facit, famam ubique dispergit, turbas suscipit, curat, instruit, hic discipulos facit, ex quibus duodecim elegit, quos primo præsente turba docet, et miseris solita præstat beneficia, jam vero solos ipsos secum retinet, ut eum familiarius audiant solis illis occultiora exponit mysteria, et sic demum virtutum suarum ostensione quasi alarum protectione firmatis, dat ipsis potestatem curandi, et mittit prædicare regnum Dei.</span></p>
  </aside>

  <aside id="FN239">
    <p class="f"><a class="notebackref" href="#LK8_2"><span class="notemark">†</span> 8:2</a> <span class="fk">Maria quæ vocatur Magdalene. </span><span class="ft"> Cum Maria iter faceret cum Domino, et ei ministrare commemoratur, celebri eam vocabulo Magdalenam vocat: ubi eamdem peccatricem describit, reverenter eam generali nomine mulierem dicit, ne nomen tantæ famæ quod hodie veneramur, prisci erroris nota fuscaret. </span><span class="fk">Maria, </span><span class="ft"> amarum mare, propter insitum pœnitentiæ rugitum, quo ipsa vel nos singula mala deflemus. </span><span class="fk">Dæmonia septem. </span><span class="ft"> Eamdem Ecclesiam de gentibus a sordibus vitiorum mundatam, quam Maria significat, significat et Joanna prius cultibus idolorum deditam, sed jam Christi pietate redemptam, et gratia impletam, quæ quasi uxor erat prius diaboli.</span></p>
  </aside>

  <aside id="FN240">
    <p class="f"><a class="notebackref" href="#LK8_3"><span class="notemark">‡</span> 8:3</a> <span class="fk">Et Joanna, </span><span class="ft"> etc. Joanna, Dominus gratia ejus, vel Dominus misericors. cujus est omne quod vivimus. </span><span class="fk">Procuratoris Herodis. </span><span class="ft"> Cum quilibet malignus spiritus pro regno diaboli ad decipiendum laborat, quasi Herodis impiissimi procurator existit. </span><span class="fk">De facultatibus, </span><span class="ft"> etc. Antiquus mos erat Judæorum, nec ducebatur in culpam, ut mulieres sua substantia pascerent et vestirent doctores. Hic quia hoc in gentibus scandalum poterat facere, Paulus se memorat abstinuisse. Ministrabant ergo Domino carnalia, cujus metebant spiritualia, ut formam daret prædicatoribus quod victu et vestitu deberent esse contenti accipiendo a plebibus.</span></p>
  </aside>

  <aside id="FN241">
    <p class="f"><a class="notebackref" href="#LK8_4"><span class="notemark">§</span> 8:4</a> <span class="fk">Cum autem turba, </span><span class="ft"> etc. Quotiens in Evangelio turbæ vocabulum interseritur, sicut diversitas hominum, ita etiam diversitas intimatur voluntatum. Non enim omnes eadem voluntate, sed diversis ex causis Christum sequebantur: quidam pro bono, quidam pro malo, omnibus tamen Dominus beneficia præstat, docendo, alendo, sanando. </span><span class="fk">Exiit qui seminat, </span><span class="ft"> etc. Exiit Filius Dei de sinu Patris, quo creaturæ non erat accessus, ut seminaret semen suum, venit in mundum, ut testimonium perhiberet veritati. Unde secundum alios evangelistas hanc parabolam dicturus de domo exiisse, mare adiisse, navem conscendisse memoratur, id ipsum situ corporis quod processu sermonis insinuans.</span></p>
  </aside>

  <aside id="FN242">
    <p class="f"><a class="notebackref" href="#LK8_5"><span class="notemark">**</span> 8:5</a> <span class="fk">Secus viam. </span><span class="ft"> Via, est cor sedulo malarum cogitationum transitu attritum et arefactum, ne semen verbi possit accipere vel germinare, sed a pessimis cogitationibus conculcatur, et a dæmonibus rapitur. Qui ideo volucres cœli dicuntur, quia cœlestis et spiritualis sunt naturæ, vel quia per ærem discurrunt.</span></p>
  </aside>

  <aside id="FN243">
    <p class="f"><a class="notebackref" href="#LK8_6"><span class="notemark">††</span> 8:6</a> <span class="fk">Supra petram. </span><span class="ft"> Petra indomitum cor nullo veræ fidei vomere penetratum, in quo non est verus amor et perseverantiæ virtus.</span></p>
  </aside>

  <aside id="FN244">
    <p class="f"><a class="notebackref" href="#LK8_8"><span class="notemark">‡‡</span> 8:8</a> <span class="fk">Centuplum, </span><span class="ft"> etc. Cum denarius pro perfectione soleat accipi (quia in decem legis præceptis custodia continetur), centenarius qui per multiplicatum denarium surgit, pro magna perfectione ponitur: cor igitur centuplum facit fructum quod per amorem proximi activam, et per amorem Dei contemplativam adipiscitur vitam, et spiritualium ornatur perfectione virtutum.</span></p>
  </aside>

  <aside id="FN245">
    <p class="f"><a class="notebackref" href="#LK8_9"><span class="notemark">§§</span> 8:9</a> <span class="fk">Hæc parabola. </span><span class="ft"> Nota hanc esse primam parabolam quæ cum interpretatione sua posita sit. Et cavendum est ubicunque Dominus rogatus a discipulis intrinsecus sermones suos disserit, ne vel aliud vel plus vel minus intelligere velimus, quam ab eo expositum est. Ideo autem hanc parabolam per seipsum dignatur ostendere, ut se figurate loqui innotesceret, et rerum significationes etiam in his quæ exponere noluit, quærendas esse doceret.</span></p>
  </aside>

  <aside id="FN246">
    <p class="f"><a class="notebackref" href="#LK8_10"><span class="notemark">***</span> 8:10</a> <span class="fk">Videntes. </span><span class="ft"> Doctores Judæorum qui cum merito perversitatis suæ excæcati sunt, mendaciter se videntes putant.</span></p>
  </aside>

  <aside id="FN247">
    <p class="f"><a class="notebackref" href="#LK8_12"><span class="notemark">†††</span> 8:12</a> <span class="fk">Quod autem secus viam. </span><span class="ft"> Secus viam seminantur, qui nulla fide, nullo intellectu, nulla saltem tentante utilitatis occasione, percipere dignantur. Porro super petram et in spinis seminantur, qui audiunt quidem et utilitatem verbi probant et desiderium gustant, sed ne perveniant ad id quod gestiunt: vel per adversa terrendo, vel prospera blandiendo retardant. His tribus generibus quicunque verbum auditum non faciunt designantur.</span></p>
  </aside>

  <aside id="FN248">
    <p class="f"><a class="notebackref" href="#LK8_13"><span class="notemark">‡‡‡</span> 8:13</a> <span class="fk">Ad tempus credunt. </span><span class="ft"> Multi audientes disputationem contra avaritiam vel luxuriam, dicunt contemptores sæculi et castos homines esse beatos: sed ubi species concupiscibiles eorum obtutibus præsentantur, mox recedunt ab eis quidquid recte cogitaverant.</span></p>
  </aside>

  <aside id="FN249">
    <p class="f"><a class="notebackref" href="#LK8_14"><span class="notemark">§§§</span> 8:14</a> <span class="fk">Suffocantur. </span><span class="ft"> Quia voluptates et divitiæ suis importunis cogitationibus guttur mentis, ne bonum desiderium ad cor possit intrare quasi aditum vitalis strangulant flatus.</span></p>
  </aside>

  <aside id="FN250">
    <p class="f"><a class="notebackref" href="#LK8_15"><span class="notemark">*</span> 8:15</a> <span class="fk">In terram bonam, </span><span class="ft"> etc. In bonos auditores qui verbum audire satagunt, et in ventrem memoriæ recondunt, et sic opportuno tempore fructum operationis proferunt, inter prospera et adversa sæculi patientes. Et bona terra cum patientia fructum reddit, quia bona agit, et mala proximorum æquanimiter tolerat, et dum humiliter flagella suspiciunt, post flagella in requiem suscipiuntur.</span></p>
  </aside>

  <aside id="FN251">
    <p class="f"><a class="notebackref" href="#LK8_16"><span class="notemark">†</span> 8:16</a> <span class="fk">Nemo autem. </span><span class="ft"> Hæc verba ponuntur secundum similitudinem humanæ consuetudinis.</span></p>
  </aside>

  <aside id="FN252">
    <p class="f"><a class="notebackref" href="#LK8_17"><span class="notemark">‡</span> 8:17</a> <span class="fk">Non enim, </span><span class="ft"> etc. Quasi dicat. Timor carnalium non vos retardet, sed nec mala opinio, quæ de vobis modo habetur apud incredulos quia etsi viles apparetis, quandoque claritas vestra apparebit, cum </span><span class="fk">Dominus illuminabit abscondita tenebrarum, </span><span class="ft"> tunc et vos coronabimini, et punientur vestri adversarii.</span></p>
  </aside>

  <aside id="FN253">
    <p class="f"><a class="notebackref" href="#LK8_18"><span class="notemark">§</span> 8:18</a> <span class="fk">Qui enim habet, </span><span class="ft"> etc. Hæc specialiter apostolis, quibus ex charitate nosse mysteria datur, et perfidis Judæis (qui per parabolas quod non intelligunt audiunt) dicta videntur. Potest et generaliter accipi, quia et ingeniosus, negligendo, sapientia vera se privat et simplex studiosus laborando degustat. Quia qui amorem verbi habet, dabitur et sensus intelligendi quod amat. Sed qui non habet amorem audiendi, etiamsi naturali ingenio vel labore studioso se intelligere putat, nullam tamen veræ scientiæ dulcedinem gustabit. </span><span class="fk">Et quicunque non. </span><span class="ft"> Ideo desidiosus ingenium accipit sæpe, ut de negligentia jutius puniatur, qui scire contempsit quod sine labore assequi potuit, et aliquando studiosus tarditate intelligentiæ premitur, ut eo majora præmia inveniat, quo studiosius elaborat.</span></p>
  </aside>

  <aside id="FN254">
    <p class="f"><a class="notebackref" href="#LK8_24"><span class="notemark">**</span> 8:24</a> <span class="fk">Et cessavit, et facta est tranquillitas. </span><span class="ft"> Nota quod omnis creatura sentit Creatorem. Imperat, increpat, sentiunt imperantem, non quod secundum hæresim quorumdam sint animantia, sed majestati conditoris sunt sensibilia, quæ apud nos sunt insensibilia.</span></p>
  </aside>

  <aside id="FN255">
    <p class="f"><a class="notebackref" href="#LK8_25"><span class="notemark">††</span> 8:25</a> <span class="fk">Mirati sunt ad invicem. </span><span class="ft"> Non discipuli, sed nautæ et alii qui in navi erant mirantur. Unde Matthæus: </span><span class="fk">Porro homines illi mirati sunt, dicentes: Qualis est hic? </span><span class="ft"> Matth. 8. Quod si discipulos dicimus miratos fuisse, merito et ipsi homines sunt appellati. </span><span class="fk">Ad regionem Gerasenorum. </span><span class="ft"> Gerasa civitas Arabiæ juxta montem Galaad in tribu Manasse, non longe a stagno Tiberiadis, significat gentes quas post passionem et resurrectionem Dominus per prædicatores visitavit, unde Gerasa sive Gergesi colonum ejiciens, id est diabolum a quo prius incolebatur vel advena propinquans, qui longe erat in tempore.</span></p>
  </aside>

  <aside id="FN256">
    <p class="f"><a class="notebackref" href="#LK8_27"><span class="notemark">‡‡</span> 8:27</a> <span class="fk">In monumentis. </span><span class="ft"> Quid aliud sunt perfidorum corpora, nisi quædam defunctorum sepulcra, in quibus non habitant Dei verba?</span></p>
  </aside>

  <aside id="FN257">
    <p class="f"><a class="notebackref" href="#LK8_28"><span class="notemark">§§</span> 8:28</a> <span class="fk">Jesu Fili Dei. </span><span class="ft"> Arius contendit esse creaturam, quem dæmon confitetur esse Filium Dei. Judæi dicunt: </span><span class="fk">In principe dæmoniorum ejicit dæmonia, </span><span class="ft"> quem dæmonia negant aliquid secum commune habere. Tormentum est diaboli ab hominis læsione cessare, et quantum diutius possederat, tantum difficilius dimittit. Caveat ergo aliquis læsus a diabolo, ut cito ejus jugum dirumpat, quia tanto facilius quanto citius ejus dominium evitatur.</span></p>
  </aside>

  <aside id="FN258">
    <p class="f"><a class="notebackref" href="#LK8_29"><span class="notemark">***</span> 8:29</a> <span class="fk">Vinciebatur catenis. </span><span class="ft"> Catenæ et compedes, duræ et graves sunt gentium leges, quibus, et in eorum republica cohibebantur peccata. His tamen legibus ruptis, ad ea scelera cupiditate ducebantur, quæ vulgarem consuetudinem excedebant.</span></p>
  </aside>

  <aside id="FN259">
    <p class="f"><a class="notebackref" href="#LK8_30"><span class="notemark">†††</span> 8:30</a> <span class="fk">Quia intraverunt dæmonia multa, </span><span class="ft"> etc. Multa dæmonia quæ unum premunt, signant multos cultus idololatriæ in uno gentium populo. E contra dicitur: </span><span class="fk">Multitudinis credentium erat cor unum et anima una</span><span class="ft"> Act. 4.. Unde bene in Babylone unitas linguarum scissa, in Jerusalem est adunata.</span></p>
  </aside>

  <aside id="FN260">
    <p class="f"><a class="notebackref" href="#LK8_31"><span class="notemark">‡‡‡</span> 8:31</a> <span class="fk">Et rogabant. </span><span class="ft"> Sciebant dæmones per adventum Domini se aliquando in abyssum mergendos: non ipsi futura prædivinantes, sed prophetarum de se dicta recolentes.</span></p>
  </aside>

  <aside id="FN261">
    <p class="f"><a class="notebackref" href="#LK8_32"><span class="notemark">§§§</span> 8:32</a> <span class="fk">Grex porcorum. </span><span class="ft"> Porci sunt homines vocis et rationis expertes, lutulentis actibus dediti, in monte superbiæ pascentes. Et nisi quis more porci vixerit, diabolus in eo potestatem non accipit, vel ad probandum tantum, non autem ad perdendum accipit.</span></p>
  </aside>

  <aside id="FN262">
    <p class="f"><a class="notebackref" href="#LK8_34"><span class="notemark">*</span> 8:34</a> <span class="fk">Fugerunt et nuntiaverunt in civitatem, et in villas. </span><span class="ft"> Pastores fugerunt, quia nec philosophi gentium, nec principes Synagogæ pereuntibus possunt conferre medicinam, et licet Christianam fugiant legem, potentiam tamen ejus stupendo et mirando prædicant.</span></p>
  </aside>

  <aside id="FN263">
    <p class="f"><a class="notebackref" href="#LK8_35"><span class="notemark">†</span> 8:35</a> <span class="fk">Exierunt autem videre quod factum est, et venerunt ad Jesum, et invenerunt hominem, </span><span class="ft"> etc. Significat multitudinem sua venusta vita delectatam, honorare quidem, sed nolle pati religionem Christianam, dum dicunt quod eam implere non possunt. Mirantur et fidelem populum a pristina conversatione sanatum, et sedere ad pedes Domini, id est, sano mentis examine vestigia Salvatoris quæ sequatur intueri, et vestitum studiis virtutum, quæ deceptus amiserat.</span></p>
  </aside>

  <aside id="FN264">
    <p class="f"><a class="notebackref" href="#LK8_37"><span class="notemark">‡</span> 8:37</a> <span class="fk">Et rogaverunt. </span><span class="ft"> Conscii fragilitatis, præsentia Domini se indignos judicant, non capientes verbum Dei, et in firma mente pondus sapientiæ non sustinentes, et ideo diutius molestus non fuit, sed regreditur quia non dignatur curare invitos, sed cito deserit infirmos, quibus oneri videt esse suam præsentiam.</span></p>
  </aside>

  <aside id="FN265">
    <p class="f"><a class="notebackref" href="#LK8_39"><span class="notemark">§</span> 8:39</a> <span class="fk">Redi in domum, </span><span class="ft"> etc. Allegorice. Post remissionem peccatorum redeundum est in bonam conscientiam, et serviendum Evangelio, propter aliorum etiam salutem, ut deinde cum Christo requiescat, ne cum jam prope vult esse cum Christo, negligat mysterium prædicationis accommodatum fraternæ liberationi, unde Apostolus: </span><span class="fk">Cupio dissolvi, et esse cum Christo</span><span class="ft"> Philip. 1., multo melius, </span><span class="fk">manere autem in carne necessarium propter vos. </span></p>
  </aside>

  <aside id="FN266">
    <p class="f"><a class="notebackref" href="#LK8_43"><span class="notemark">**</span> 8:43</a> <span class="fk">In medicos. </span><span class="ft"> Medici, dæmones, qui quasi consulentes hominibus, pro Deo se coli exigunt, quibus servierat gentilitas.</span></p>
  </aside>

  <aside id="FN267">
    <p class="f"><a class="notebackref" href="#LK8_44"><span class="notemark">††</span> 8:44</a> <span class="fk">Tetigit fimbriam. </span><span class="ft"> Fimbriam tangit, qui Incarnationis mysteria perfecte amat et credit, donec ad majora capienda perveniat. Si consideremus quanta sit fides nostra, et intelligamus quantus sit Filius Dei, videmus quia, comparatione ejus, fimbriam tantummodo tangimus, superiorem vestimenti ejus partem nequimus attingere. </span><span class="fk">Et confestim, </span><span class="ft"> etc. Suscitaturus mortuam rediit ad fidem faciendam, prius curat hemorroidam. Sic Elisabeth sterilis paritura indicatur ut conceptura virgo credatur.</span></p>
  </aside>

  <aside id="FN268">
    <p class="f"><a class="notebackref" href="#LK8_45"><span class="notemark">‡‡</span> 8:45</a> <span class="fk">Quis est. </span><span class="ft"> Non quærit ut doceatur quæ nesciat, sed ut fides mulieris appareat.</span></p>
  </aside>

  <aside id="FN269">
    <p class="f"><a class="notebackref" href="#LK8_46"><span class="notemark">§§</span> 8:46</a> <span class="fk">Nam et ego novi. </span><span class="ft"> Non latet quicunque tangit: Deus non indiget oculis ut videat, nec corporaliter sentit, sed in se habet cognitionem omnium. Etiam virtus quæ propitiatur omnibus iniquitatibus nostris, et sanat omnes infirmitates nostras, non ex nobis, sed ex Deo exit.</span></p>
  </aside>

  <aside id="FN270">
    <p class="f"><a class="notebackref" href="#LK8_47"><span class="notemark">***</span> 8:47</a> <span class="fk">Videns autem mulier. </span><span class="ft"> Hæc mulier verecunda fimbriam tangit, fidelis accessit, religiosa credidit: sapiens se esse sanatam cognoscit: sic plebs gentium quæ Deo credidit, peccatum erubuit ut desereret, fidem detulit ut crederet, devotionem exhibuit ut rogaret, sapientiam induit ut sanitatem suam et ipsa sentiret, fiduciam sumpsit ut fateretur quod præripiebat alienum.</span></p>
  </aside>

  <aside id="FN271">
    <p class="f"><a class="notebackref" href="#LK8_51"><span class="notemark">†††</span> 8:51</a> <span class="fk">Patrem puellæ. </span><span class="ft"> Pater puellæ, cœtus doctorum legis, scilicet Scribæ et Pharisæi, qui si credere voluerint etiam subjecta Synagoga salva erit.</span></p>
  </aside>

  <aside id="FN272">
    <p class="f"><a class="notebackref" href="#LK8_52"><span class="notemark">‡‡‡</span> 8:52</a> <span class="fk">Flebant autem. </span><span class="ft"> Flent qui Synagogam a Deo, qui vita est, vident alienam et dolent, nec amplius posse vivificari putant, et illa quæ sponsi præsentiam qua vivere debet, amisit, quasi inter plangentes mortua jacens, nec hoc ipsum quidem quare plangatur, intelligit. </span><span class="fk">Nolite flere. </span><span class="ft"> Fleant mortuos suos, qui putant mortuos, ubi est fides resurrectionis non est mors, sed spes quietis. </span><span class="fk">Non est mortua, </span><span class="ft"> etc. Mortua est puella hominibus qui suscitare non possunt: non Deo, cui anima vivit, et caro suscitando quiescit.</span></p>
  </aside>

  <aside id="FN273">
    <p class="f"><a class="notebackref" href="#LK8_53"><span class="notemark">§§§</span> 8:53</a> <span class="fk">Deridebant, </span><span class="ft"> etc. Merito exclusi sunt, qui deridere quam credere malebant, indigni videre resurrectionis miraculum.</span></p>
  </aside>

  <aside id="FN274">
    <p class="f"><a class="notebackref" href="#LK8_54"><span class="notemark">*</span> 8:54</a> <span class="fk">Tenens manum. </span><span class="ft"> Tenet manum, quia nisi manus Judæorum (quæ sanguine plenæ) prius fuerint mundatæ, Synagoga non surget. </span><span class="fk">Puella, surge. </span><span class="ft"> Quisquis a morte animæ, a Christo manum sibi confortante resipiscit, a sordibus vitiorum debet exsurgere, et (sicut Marcus ait) in bonis operibus ambulare, et cœlesti pane necesse est ut mox satietur, id est, verbi Dei et altaris.</span></p>
  </aside>

  <aside id="FN275">
    <p class="f"><a class="notebackref" href="#LK8_56"><span class="notemark">†</span> 8:56</a> <span class="fk">Quibus præcepit. </span><span class="ft"> Sicut publica noxa publico eget remedio, ita levia peccata leviori et secreta queunt deleri pœnitentia. Unde puella in domo jacens, paucis arbitris exsurgit, eisdemque ne miraculum vulgarent interdicitur.</span></p>
  </aside>

  <aside id="FN276">
    <p class="f"><a class="notebackref" href="#LK9_1"><span class="notemark">*</span> 9:1</a> <span class="fk">Convocatis autem Jesus. </span><span class="ft"> Concessa primum potestate signorum mittuntur prædicare regnum Dei, ut magnitudini promissorum attestetur etiam magnitudo factorum, et fidem verbis daret virtus ostensa, et nova facerent qui nova prædicarent.</span></p>
  </aside>

  <aside id="FN277">
    <p class="f"><a class="notebackref" href="#LK9_3"><span class="notemark">†</span> 9:3</a> <span class="fk">Nihil tuleritis. </span><span class="ft"> In Marco legitur, </span><span class="fk">ut nihil tollerent in via nisi virgam tantum</span><span class="ft"> Marc. 6.. Sed sciendum est, quia utrumque præceptum est a Domino, ut nihil nisi virgam ferrent, et ut nec virgam ferrent. Non ferre virgam, est non esse sollicitum de his quæ necessaria sunt humanæ sustentationi, quia hæc debentur prædicatoribus ab his quibus prædicant, quando sine scandalo possunt accipi. Nihil ferre nisi virgam, est uti illa potestate accipiendi necessaria quæ data est prædicatoribus. </span><span class="fk">Duas tunicas. </span><span class="ft"> Simplex vestimentum est quidquid est necessarium alicui secundum qualitatem loci vel temporis. Duplex est, quod ultra necessitatem est. Allegorice, in duabus tunicis, duplicitatem prohibet.</span></p>
  </aside>

  <aside id="FN278">
    <p class="f"><a class="notebackref" href="#LK9_4"><span class="notemark">‡</span> 9:4</a> <span class="fk">Ibi manete. </span><span class="ft"> Ne excursetis per domos et inviolabilis hospitii jura mutetis. Unde secundum Matthæum, domus in qua manere debeant prius eligenda est, ut mutandi hospitii necessitas auferatur.</span></p>
  </aside>

  <aside id="FN279">
    <p class="f"><a class="notebackref" href="#LK9_5"><span class="notemark">§</span> 9:5</a> <span class="fk">Pulverem pedum vestrorum. </span><span class="ft"> Pulvis excutitur in testimonium laboris sui quod ingressi sunt in civitatem, et usque ad illos prædicatio pervenit. Vel, excutitur, ut nihil ab eis accipiant qui Evangelium spreverunt, nec etiam necessaria vitæ.</span></p>
  </aside>

  <aside id="FN280">
    <p class="f"><a class="notebackref" href="#LK9_8"><span class="notemark">**</span> 9:8</a> <span class="fk">Joannes surrexit. </span><span class="ft"> Qui Joannem, cujus nullum signum viderant, resurrexisse dicebant, per summam malitiam Jesum resurrexisse negabant, multa mirabilia opera viderant, in cujus passione multa miranda contigerant.</span></p>
  </aside>

  <aside id="FN281">
    <p class="f"><a class="notebackref" href="#LK9_10"><span class="notemark">††</span> 9:10</a> <span class="fk">Narraverunt. </span><span class="ft"> Narrant apostoli Domino quæ fecerint, et quomodo docuerint, quomodo Joannes dum ipsi docerent passus sit. Unde sequitur: </span><span class="fk">Et assumptis. </span><span class="ft"> Non otiosis, non in civitate Synagogæ, id est, sæcularis dignitatis residentibus, sed inter deserta Christum quærentibus cœlestis gratiæ alimonia impertitur. Qui enim non fastidiunt, a Christo suscipiuntur, et spiritualiter et corporaliter, etiam si indigent curantur. Et nota, quia postquam perfecta est mentio passionis Joannis, Christus reficit, quia post defectum legis, evangelicus cibus incipit. Denique postquam curata est mulier quæ gestat figuram Ecclesiæ, et postquam apostoli ad prædicandum sunt missi, fit mentio refectionis, quia per apostolos in Ecclesia vera refectio fit.</span></p>
  </aside>

  <aside id="FN282">
    <p class="f"><a class="notebackref" href="#LK9_11"><span class="notemark">‡‡</span> 9:11</a> <span class="fk">Secutæ sunt illum. </span><span class="ft"> Non jumentis, non vehiculis, sed proprio labore pedum, ut ardorem mentis ostenderent. </span><span class="fk">Sanabat. </span><span class="ft"> Nemo cibum Christi accipit nisi antea sanatus fuerit, quia post remissionem peccatorum tribuitur alimonia cœlestis.</span></p>
  </aside>

  <aside id="FN283">
    <p class="f"><a class="notebackref" href="#LK9_12"><span class="notemark">§§</span> 9:12</a> <span class="fk">Dies autem cœperat. </span><span class="ft"> Declinata die reficit, quia vel fine sæculorum propinquante, vel cum sol justitiæ occubuit, a spirituali fame sumus salvati. Et nota ordinem mysterii: prius per remissionem peccatorum vulneribus medicina tribuitur, postea alimonia mensæ cœlestis expenditur.</span></p>
  </aside>

  <aside id="FN284">
    <p class="f"><a class="notebackref" href="#LK9_13"><span class="notemark">***</span> 9:13</a> <span class="fk">Nisi forte. </span><span class="ft"> Nondum intellexerant apostoli fidem populi credentis non esse venalem, sed noverant nos potius esse redimendos per suas escas gratuitas.</span></p>
  </aside>

  <aside id="FN285">
    <p class="f"><a class="notebackref" href="#LK9_14"><span class="notemark">†††</span> 9:14</a> <span class="fk">Quinque millia. </span><span class="ft"> Per quinque millia significantur, qui in sæculari adhuc habitu per quinque sensus corporis exterioribus quæ possident, bene uti noverunt. Qui quinque panibus aluntur, quia tales necesse est legalibus adhuc præceptis institui, et legali timore comprimi. Nam qui mundo integre renuntiant et quatuor sunt millia propter evangelicam doctrinam, et septem panibus, id est, septiformis spiritus reficiuntur gratia.</span></p>
  </aside>

  <aside id="FN286">
    <p class="f"><a class="notebackref" href="#LK9_15"><span class="notemark">‡‡‡</span> 9:15</a> <span class="fk">Et discumbere omnes. </span><span class="ft"> Secundum alium evangelistam quinque millia super fenum discumbunt, quia illi quibus adhuc sunt corporales sensus, melioribus delectantur. </span><span class="fk">Omnis enim caro fenum. </span><span class="ft"> Quatuor millia super terram recumbunt, plus est enim terra premere quam super feno jacere.</span></p>
  </aside>

  <aside id="FN287">
    <p class="f"><a class="notebackref" href="#LK9_16"><span class="notemark">§§§</span> 9:16</a> <span class="fk">Distribuit discipulis suis. </span><span class="ft"> Provocat apostolos ad fractionem panis, ut illis non habere testantibus magnitudo signi notior fiat. Insinuat quod per eorum doctrinam, jejuna corda quotidie sunt pascenda.</span></p>
  </aside>

  <aside id="FN288">
    <p class="f"><a class="notebackref" href="#LK9_17"><span class="notemark">*</span> 9:17</a> <span class="fk">Et saturati sunt. </span><span class="ft"> Quod manducans populus satiatur, significat famem in perpetuum ab electis repellendam, quia non esuriet qui acceperit Christi cibum. Quod apostoli ministrant, futuram divisionem Dominici corporis et sanguinis pronuntiat. </span><span class="fk">Cophini duodecim. </span><span class="ft"> Cur quinque millibus hominum plus redundat, quatuor millibus minus? Quia quatuor millia triduo cum Christo fuerunt, et ideo amplius cœlestis pabuli receperunt.</span></p>
  </aside>

  <aside id="FN289">
    <p class="f"><a class="notebackref" href="#LK9_18"><span class="notemark">†</span> 9:18</a> <span class="fk">Et factum est. </span><span class="ft"> Post miraculum cum turbæ vellent eum facere regem, dimissa turba, fugit et ascendit in montem solus orare, et antequam discipuli ascenderent in naviculam, aderant cum ipso. Ipse autem solus orat Patrem. Possunt enim sancti fide et amore Domino conjungi, et eum hominibus excellentiorem intueri, et conversationem ejus in carne passibus humilitatis subsequi, sed incomprehensibilia paternæ positionis arcana solus penetrat, et solus quod orandum novit, orat. Cum discipulis autem non reperitur orasse, sed solus obsecrat, quia Dei consilium humana corda non capiunt, nec quisquam potest interiorum particeps esse cum Christo. </span><span class="fk">Quem me dicunt esse turbæ? </span><span class="ft"> Exploraturus fidem discipulorum, prius vulgi sententiam inquirit, ne apostolorum fides firmata videatur vulgari opinione, sed veritatis agnitione. Merito turbæ nominantur quæ diversas de Domino ferunt sententias, quorum sermo et sensus instabilis est et vagus, a quibus suos distinguens ait. </span><span class="fk">Vos autem quem me esse dicitis?</span></p>
  </aside>

  <aside id="FN290">
    <p class="f"><a class="notebackref" href="#LK9_19"><span class="notemark">‡</span> 9:19</a> <span class="fk">Joannem Baptistam. </span><span class="ft"> Opinio de Joanne ideo forte erat, quia in utero matris positus, Domini præsentiam sentiebat. De Elia, quia raptus est in cœlum, et venturus creditur. De Jeremia, quia in matris utero sanctificatus est.</span></p>
  </aside>

  <aside id="FN291">
    <p class="f"><a class="notebackref" href="#LK9_20"><span class="notemark">§</span> 9:20</a> <span class="fk">Vos autem. </span><span class="ft"> Qui tractat debet audientium considerare personas, ne prius irrideatur quam audiatur. </span><span class="fk">Christum Dei. </span><span class="ft"> Complexus est omnia, qui et naturam et nomen expressit. In nomine enim Christi et divinitatis et incarnationis est expressio et fides passionis. Hæreticus etsi nomen Christi non negat Christum tamen negat, qui non omnia quæ Christi sunt confitetur.</span></p>
  </aside>

  <aside id="FN292">
    <p class="f"><a class="notebackref" href="#LK9_21"><span class="notemark">**</span> 9:21</a> <span class="fk">Præcepit ne, </span><span class="ft"> etc. Jubet tacere discipulos ut fallat principem mundi, et ut declinet jactantiam, doceat humilitatem. Simul ne adhuc rudes et imperfecti discipuli majoris prædicationis mole opprimerentur.</span></p>
  </aside>

  <aside id="FN293">
    <p class="f"><a class="notebackref" href="#LK9_23"><span class="notemark">††</span> 9:23</a> <span class="fk">Dicebat autem. </span><span class="ft"> Quæ ad fidem Dominicæ nativitatis vel passionis pertinent, solis seorsum discipulis aperuit, sed hæc ad omnes. </span><span class="fk">Abneget semetipsum. </span><span class="ft"> Nisi quis a seipso deficiat, ad eum qui super se est non appropinquat: et novitatem ad quam vocatur, non apprehendit, nisi mactet vetustatem, in qua natus fuit; et cum cessat a vitiis exquirat etiam virtutes, unde subjungitur:</span></p>
  </aside>

  <aside id="FN294">
    <p class="f"><a class="notebackref" href="#LK9_24"><span class="notemark">‡‡</span> 9:24</a> <span class="fk">Nam qui. </span><span class="ft"> GREG. Sicut persecutionis tempore ponenda est anima, ita in pace frangenda sunt desideria terrena, ut quanto videtur homo securior, tanto sit ad sui custodiam sollicitior.</span></p>
  </aside>

  <aside id="FN295">
    <p class="f"><a class="notebackref" href="#LK9_26"><span class="notemark">§§</span> 9:26</a> <span class="fk">Hunc filius hominis. </span><span class="ft"> Non sufficit ad probationem fidei vox professionis, quam defendit a verecundia professio generalitatis.</span></p>
  </aside>

  <aside id="FN296">
    <p class="f"><a class="notebackref" href="#LK9_27"><span class="notemark">***</span> 9:27</a> <span class="fk">Aliqui hic stantes. </span><span class="ft"> Qui stat cum Christo non gustat mortem, quia nec tenuem mortis æternæ sensum habebit, qui Christi consortia meruerit, cui nec in morte interrumpitur ordo vivendi. </span><span class="fk">Donec videant regnum. </span><span class="ft"> Quia arduum erat animam periculis, corpus morti offerre, sustentat infirmitatem humanæ mentis remuneratione præsentium, ne frangatur desperatione vel tædio. Visa enim æterna gloria, etsi transitu et ad breve momentum, fortiores tamen contra mundi adversa redduntur. Promittit itaque futuram gloriam in transitu videndam in terra, ut certius in cœlo speretur æterna. Vel promittit aliquos de discipulis visuros dilationem Ecclesiæ antequam per mortem recedant de mundo, ut in præsenti contra mundi gloriam erecti, certius credantur in cœlo regnaturi.</span></p>
  </aside>

  <aside id="FN297">
    <p class="f"><a class="notebackref" href="#LK9_28"><span class="notemark">†††</span> 9:28</a> <span class="fk">Post hæc verba. </span><span class="ft"> Alii qui sex dies tantum numerant post sex ætates sæculi sanctis a labore quiescendum signant. Lucas qui et primum quo promittitur, et ultimum quo promissio impletur connumerat, octava innuit resurgendum. Nam sicut Christus post sextam sabbati qua crucem ascendit, et post septimam sabbati, qua in sepulcro quievit, octava die resurrexit: sic nos post sex sæculi ætates quibus pro Domino patimur et laboramus, et post septimam quietis animarum quæ interim in alia vita geritur, octava ætate resurgemus. </span><span class="fk">Assumpsit Petrum. </span><span class="ft"> Tres tantum dicit, quia </span><span class="fk">multi vocati, pauci electi</span><span class="ft"> Matth. 20., et qui fidem Trinitatis inviolatam servant, æterna merentur visione lætari. Scit meritorum cognitor perfectiores fuisse cæteris tres apostolos. Signant illos qui habent fidem, spem, charitatem. Vel per Petrum, præpositi sive conjugati, per Jacobum pœnitentes vel actuales, per Joannem, virgines vel theorici.</span></p>
  </aside>

  <aside id="FN298">
    <p class="f"><a class="notebackref" href="#LK9_29"><span class="notemark">‡‡‡</span> 9:29</a> <span class="fk">Et factus est. </span><span class="ft"> Transfiguratus non substantiam veræ carnis amisit, sed gloriam, vel suæ vel nostræ resurrectionis ostendit, qui qualis tunc apostolis, talis post judicium cunctis apparebit electis. Nam in ipso judicio et bonis et malis in forma servi apparebit ut videant in quem pupugerunt. </span><span class="fk">Et vestitus ejus. </span><span class="ft"> Vestes Domini sancti sunt qui Christum induerunt. Quæ vestis Domino in terris consistente despicabilis, et aliorum similis visa est, sed Domino montem ascendente fulget, quia </span><span class="fk">nondum apparuit quid erimus, sed tandem similes ei erimus, quando videbimus eum sicuti est. </span><span class="ft"> Vel vestimenta verbi sermones sunt Scripturarum, et quædam indumenta divini intellectus. Quia sicut illis apostolis in altera specie apparuit ipse et vestis ejus refulsit, ita et oculis mentis tuæ jam divinarum sensus albescit lectionem.</span></p>
  </aside>

  <aside id="FN299">
    <p class="f"><a class="notebackref" href="#LK9_30"><span class="notemark">§§§</span> 9:30</a> <span class="fk">Ecce duo viri. </span><span class="ft"> Notandum est, non corpora vel animas Eliæ vel Moysi apparuisse, sed ex aliqua subjecta creatura illa corpora formata fuisse: potest etiam credi angelico ministerio illud factum esse, ut angeli eorum personas assumerent. Mortuus et vivus apparent, ut significent Christum moriturum et post victurum, et ut vivamus Christo, et moriamur mundo. Etiam apostolis dat signum de cœlo, ut fides eorum augeatur. Sed scribis tentantibus dare noluit, ut indurarentur. </span><span class="fk">Erant autem Moyses, et Elias visi. </span><span class="ft"> Per Moysen, infernales; per Eliam, cœlestes; per apostolos, terrestres ad judicium venturi significantur.</span></p>
  </aside>

  <aside id="FN300">
    <p class="f"><a class="notebackref" href="#LK9_31"><span class="notemark">*</span> 9:31</a> <span class="fk">Dicebant excessum. </span><span class="ft"> Moyses, id est legislator, et Elias prophetarum eximius apparent cum verbo, ut ostendant ipsum esse qui locutus est in lege et prophetis, et quem lex et prophetæ promiserunt. Qui non in infimis, sed in monte visi sunt, quia soli mente excelsi majestatem Scripturæ, quæ in Domino impleta est, perspiciunt.</span></p>
  </aside>

  <aside id="FN301">
    <p class="f"><a class="notebackref" href="#LK9_32"><span class="notemark">†</span> 9:32</a> <span class="fk">Gravati erant somno. </span><span class="ft"> Somno gravantur, quia splendore incomprehensibilis deitatis premitur sensus humani corporis. Vel somno gravantur, ut resurrectionis gloriam post corporis quietem viderent, et sancti eo verius majestatem Domini videbunt, quo carnis suæ in qua mortem vicerant immortalitate gaudebunt. Tunc Moysen et Eliam speculabuntur in gloria, quia melius intelligent quomodo </span><span class="fk">unum iota aut unus apex non præteribit a lege</span><span class="ft"> Matth. 5., et quomodo Dominus legem et prophetas non solverit, sed adimpleverit.</span></p>
  </aside>

  <aside id="FN302">
    <p class="f"><a class="notebackref" href="#LK9_33"><span class="notemark">‡</span> 9:33</a> <span class="fk">Bonum est nos hic esse. </span><span class="ft"> Qui ad montana conscenderat non vult ad terrena descendere, sed semper in sublimi perseverare, et est Petrus in persona ingredientium regnum Dei. </span><span class="fk">Bonum est nos hic esse. </span><span class="ft"> Bonum est in regno Dei esse. Quasi dicat: Nos soli hac luce fruemur, non Judæi invidi. </span><span class="fk">Tria tabernacula. </span><span class="ft"> Id est, verba, cogitationes, opera. </span><span class="fk">Unum Moysi. </span><span class="ft"> Quomodo noscunt quos antea non viderunt? Per majestatem super eos venientem, sicut in futura resurrectione unusquisque alterum cognoscet, et desiderata in altero alter per charitatem intelliget.</span></p>
  </aside>

  <aside id="FN303">
    <p class="f"><a class="notebackref" href="#LK9_34"><span class="notemark">§</span> 9:34</a> <span class="fk">Facta est nubes, et obumbravit eos. </span><span class="ft"> Etsi Petrus ex infirmitate ignorat, placet tamen obsequii devotio. Unde et nubes obumbrat, divini Spiritus est ista obumbratio quæ non caligat affectibus hominum, sed revelat occulta, cujus perfectus ostenditur audita voce dicentis: </span><span class="fk">Hic est Filius meus. </span><span class="ft"> Quia materiale quæsivit tabernaculum, nubis accepit obumbraculum, ut discat in resurrectione, non regimine domorum, sed Spiritus sancti gloria sanctos esse protegendos. </span><span class="fk">Et timuerunt. </span><span class="ft"> Timent, quia humana fragilitas conspectum majoris gloriæ ferre non sustinet, et quanto quis ampliora quæsierit, tanto magis ad inferiora collabitur, si mensuram suam ignoraverit.</span></p>
  </aside>

  <aside id="FN304">
    <p class="f"><a class="notebackref" href="#LK9_36"><span class="notemark">**</span> 9:36</a> <span class="fk">Et vox. </span><span class="ft"> Vox Patris Petrum sublato terrore docet veritatem. Et nota quod, sicut Domino baptizato, sic et transfigurato mysterium Trinitatis declaratur, quia gloriam quam in baptismate confitemur, in resurrectione videbimus. Spiritus in columba, hic in nube lucida, quia qui nunc simplici corde fidem servat, tunc aperta luce visionis contemplabitur quod credidit, ipsaque qua illustrabitur gratia, protegetur. </span><span class="fk">Inventus est Jesus solus. </span><span class="ft"> Non Elias, non Moyses, sed quem solum videtis, huic figendum est tabernaculum in corde. Recedunt ergo illi ubi Dominus cœpit designari, ne ad servos vox Patris missa putetur.</span></p>
  </aside>

  <aside id="FN305">
    <p class="f"><a class="notebackref" href="#LK9_37"><span class="notemark">††</span> 9:37</a> <span class="fk">Factum est autem in sequenti die, descendentibus illis de monte. </span><span class="ft"> Pro qualitate meritorum, quotidie Dominus aliis ascendit, dum perfectos, quorum conversatio in cœlis est, sublimius extollendo glorificat, et de æternis instruit et docet quæ a turba non audiri valeant. Aliis descendit, dum terrenos et incipientes confortat et docet et castigat. </span><span class="fk">Occurrit </span><span class="fk">illis turba. </span><span class="ft"> In monte orat, docet, majestatem suam demonstrat, Patris vocem apostolis aperit, descendens a turba excipitur, miserorum fletu pulsatur, infidelitatis peccata exprobrat, malos spiritus expellit.</span></p>
  </aside>

  <aside id="FN306">
    <p class="f"><a class="notebackref" href="#LK9_39"><span class="notemark">‡‡</span> 9:39</a> <span class="fk">Et ecce spiritus apprehendit. </span><span class="ft"> Matthæus lunaticum, Marcus surdum et mutum describit. Significat autem illos qui ut luna mutantur, nunquam in eodem statu manentes, sed per diversa vitia crescunt et decrescunt, qui nec fidem confitentur, nec ipsius fidei audire volunt sermonem.</span></p>
  </aside>

  <aside id="FN307">
    <p class="f"><a class="notebackref" href="#LK9_42"><span class="notemark">§§</span> 9:42</a> <span class="fk">Et cum accederet. </span><span class="ft"> Dum puer ad Dominum accedit, eliditur, quia conversi ad Dominum plerumque a dæmonio gravius pulsantur, ut vel ad vitia reducantur, vel de sua expulsione diabolus se vindicet. Sicut in principio nascentis Ecclesiæ multa et gravia opposuit certamina illis quos suo regno subtrahi videbat.</span></p>
  </aside>

  <aside id="FN308">
    <p class="f"><a class="notebackref" href="#LK9_43"><span class="notemark">***</span> 9:43</a> <span class="fk">Et increpavit. </span><span class="ft"> Non puer vim patiens, sed diabolus vim inferens increpatur, quia qui peccantem vult sanare, vitium debet arguere et depellere, sed hominem amando refovere donec sanatum spiritualibus reddat patribus Ecclesiæ.</span></p>
  </aside>

  <aside id="FN309">
    <p class="f"><a class="notebackref" href="#LK9_44"><span class="notemark">†††</span> 9:44</a> <span class="fk">Ponite vos. </span><span class="ft"> Vos qui meo discipulatui adhæretis, quibus arcana mea manifestius aperui, pretiosi sanguinis quo mundus redimendus est, eventum mente recondite, dum cæteri mirantur tanta facta divinæ altitudinis. </span><span class="fk">Futurum est ut tradatur. </span><span class="ft"> Inter magnalia potentiæ divinæ sæpius replicat abjecta passionis humanæ, ne subito veniens terreat, sed levius feratur præcogitata.</span></p>
  </aside>

  <aside id="FN310">
    <p class="f"><a class="notebackref" href="#LK9_45"><span class="notemark">‡‡‡</span> 9:45</a> <span class="fk">At illi ignorabant. </span><span class="ft"> Hæc ignorantia non tam de tarditate, quam de amore nascitur, quia adhuc carnales, et mysterii crucis ignari, quem Deum cognoverunt, moriturum credere nequeunt, sed sicut per figuras loquentem audire solebant, sic etiam quod de sua traditione loquebatur, figuraliter aliud significare putabant.</span></p>
  </aside>

  <aside id="FN311">
    <p class="f"><a class="notebackref" href="#LK9_46"><span class="notemark">§§§</span> 9:46</a> <span class="fk">Intravit autem cogitatio. </span><span class="ft"> Quia viderant Petrum et Jacobum et Joannem in montem seorsum ductos, secretumque aliquod eis esse traditum. Sed et Petro superius claves regni cœlorum esse promissas, Ecclesiamque super eum esse ædificandam rati sunt; vel, istos tres cæteris, vel, omnibus apostolis Petrum esse prælatum: vel quia in tributi solutione Petrum ipsi Domino parificatum viderant, ipsum cæteris præferendum arbitrabantur. Sed sciendum est istam quæstionem et ante tributum et post tributum solutum esse factam.</span></p>
  </aside>

  <aside id="FN312">
    <p class="f"><a class="notebackref" href="#LK9_48"><span class="notemark">*</span> 9:48</a> <span class="fk">Quicunque susceperit puerum. </span><span class="ft"> Vel simpliciter: pauperes Christi ab his qui volunt esse majores, pro ejus docet esse honore suscipiendos. Vel parvulos malitia docet esse, ut puerilis innocentiæ simplicitatem conservent, ut formam virtutis quam natura duce puer observat, ipsi pro nomine Christi sequantur ex industria. </span><span class="fk">Me recipit. </span><span class="ft"> Qui imitatorem Christi recipit, Christum recipit, et qui imaginem Dei recipit, Deum recipit.</span></p>
  </aside>

  <aside id="FN313">
    <p class="f"><a class="notebackref" href="#LK9_49"><span class="notemark">†</span> 9:49</a> <span class="fk">Joannes dixit. </span><span class="ft"> Joannes diligens Deum et a Domino dilectus, excludendum putat a beneficio qui non utatur obsequio, ideo docetur neminem a bono quod ex parte habet, esse arcendum, sed ad hoc potius quod nondum habet esse provocandum. Tales etiam ob aliorum salutem admittendi censentur. Igitur in hæreticis vel in malis catholicis, non sacramenta communia in quibus nobiscum sunt, et adversum nos non sunt, sed divisionem paci veritatique contrariam, qua adversum nos sunt, et Dominum non sequuntur nobiscum, detestari et prohibere debemus.</span></p>
  </aside>

  <aside id="FN314">
    <p class="f"><a class="notebackref" href="#LK9_50"><span class="notemark">‡</span> 9:50</a> <span class="fk">Nolite prohibere. Qui enim. </span><span class="ft"> Non reprehenditur Joannes quia amore faciebat, sed docetur ut noverit infirmorum esse firmorumque distantiam, quia Dominus, etsi remunerat fortiores, non excludit infirmos.</span></p>
  </aside>

  <aside id="FN315">
    <p class="f"><a class="notebackref" href="#LK9_54"><span class="notemark">§</span> 9:54</a> <span class="fk">Domine, vis. </span><span class="ft"> BED. Apostoli adhuc rudes et modum vindicandi ignorantes, etc., usque ad talis potestas sanctis viris a Deo collata est. </span><span class="fk">Dicimus ut ignis descendat de cœlo. </span><span class="ft"> Ad sermonem istorum ignis de cœlo descenderet, quia sunt filii tonitrui. </span><span class="fk">Et consumat illos? Et conversus increpavit illos et dixit. </span><span class="ft"> In similitudine Eliæ, qui et propria manu et igne divinitus impetrato, presbyteros Baal morte affecit. Et in hoc quod apostoli potestatem talis prophetæ sibi præsumunt, ostenditur in ipsis fuisse meritum prophetarum. AMBR. Non peccant apostoli, qui legem sequuntur, etc., usque ad vindictam non quærit qui non timet.</span></p>
  </aside>

  <aside id="FN316">
    <p class="f"><a class="notebackref" href="#LK9_55"><span class="notemark">**</span> 9:55</a> <span class="fk">Nescitis cujus spiritus estis. </span><span class="ft"> Cujus spiritu signati estis, cujus acta imitamini, nunc pie consulentes, sed in futuro juste judicantes.</span></p>
  </aside>

  <aside id="FN317">
    <p class="f"><a class="notebackref" href="#LK9_56"><span class="notemark">††</span> 9:56</a> <span class="fk">Filius hominis non venit animas perdere, sed salvare, </span><span class="ft"> etc. Perfecta virtus non habet studium ultionis, nec ulla est iracundia, ubi est charitatis plenitudo. BED. Non semper in eos qui peccant est vindicandum, etc., usque ad a quibus hoc loco ignis arcetur.</span></p>
  </aside>

  <aside id="FN318">
    <p class="f"><a class="notebackref" href="#LK9_57"><span class="notemark">‡‡</span> 9:57</a> <span class="fk">Dixit quidam. </span><span class="ft"> ID. Iste signorum magnitudine motus vult sequi, etc., usque ad et finxit obsequium discipuli, quæ fictio per vulpem figuratur.</span></p>
  </aside>

  <aside id="FN319">
    <p class="f"><a class="notebackref" href="#LK9_58"><span class="notemark">§§</span> 9:58</a> <span class="fk">Vulpes foveas habent. </span><span class="ft"> ID. Vulpes animal fallax, insidiis intentum, rapinas fraudis exercens, etiam inter ipsa hominum hospitia habitans in foveis: ita hæreticus domum fidei non habens alios in suam fraudem trahit et a fide seducit.</span></p>
  </aside>

  <aside id="FN320">
    <p class="f"><a class="notebackref" href="#LK9_59"><span class="notemark">***</span> 9:59</a> <span class="fk">Ait autem ad alterum. </span><span class="ft"> Attende Dominum non culpas aspernatum, sed fraudes, quia qui repudiavit fraudulentum, elegit innocentem, sed eum cujus patrem sciebat mortuum, illum patrem de quo dicitur: </span><span class="fk">Obliviscere domum patris tui</span><span class="ft"> Psal. 44., etc.</span></p>
  </aside>

  <aside id="FN321">
    <p class="f"><a class="notebackref" href="#LK9_60"><span class="notemark">†††</span> 9:60</a> <span class="fk">Sine ut mortui. </span><span class="ft"> BED. Mystice. Non revocatur ab officio patris filius, etc., usque ad diaboli perfidias in se sepelire non debet.</span></p>
  </aside>

  <aside id="FN322">
    <p class="f"><a class="notebackref" href="#LK9_61"><span class="notemark">‡‡‡</span> 9:61</a> <span class="fk">Renuntiare his. </span><span class="ft"> Si discipulus Deum secuturus arguitur, quod renuntiare domui velit, quid fiet illis qui nulla utilitate sæpe visitat domos suorum quas dereliquerunt.</span></p>
  </aside>

  <aside id="FN323">
    <p class="f"><a class="notebackref" href="#LK10_1"><span class="notemark">*</span> 10:1</a> <span class="fk">Post hæc autem, </span><span class="ft"> etc. BED. Sicut in apostolis est, forma episcoporum, etc., usque ad sicut sol triduanum suæ lucis ambitum per septuaginta duas horas efficere solet. </span><span class="fk">Misit illos binos. </span><span class="ft"> Per hoc quod binos mittit, innuitur quod nemo prædicationis officium debet suscipere, qui erga alium charitatem non habet. Vel bini mittuntur, secundum quod bina animalia missa sunt in arcam, id est masculus et femina, immunda prius in carnali generatione, sed mundata Ecclesiæ sacramento per spiritualem gratiam in discipulorum prædicatione.</span></p>
  </aside>

  <aside id="FN324">
    <p class="f"><a class="notebackref" href="#LK10_2"><span class="notemark">†</span> 10:2</a> <span class="fk">Messis quidem multa, operarii autem pauci. </span><span class="ft"> Messis, turba credentium, operarii apostoli et sequaces eorum. Et licet messis verbo Dei sit sata, tamen culturæ laborem et sollicitum munus operarii requirit, ne aves cœli sparsa semina dissipent.</span></p>
  </aside>

  <aside id="FN325">
    <p class="f"><a class="notebackref" href="#LK10_3"><span class="notemark">‡</span> 10:3</a> <span class="fk">Sicut agnos inter lupos. </span><span class="ft"> Sicut lupus ovibus, sic hæreticus insidiatur fidelibus. Et sicut lupus ovile circumit nocte, non audens intrare, canis somnum pastoris absentiam vel desidiam explorans, sic hæreticus nocte suæ interpretationis fideles decipere conatur Ecclesiam non intrans, pastores Ecclesiæ vel vitare, vel necare, vel in exsilium mittere contendit. Lupus natura corporis rigidus, se inflectere facile non potest, sic hæreticus intentionem duri cordis non solet ab errore revocare.</span></p>
  </aside>

  <aside id="FN326">
    <p class="f"><a class="notebackref" href="#LK10_4"><span class="notemark">§</span> 10:4</a> <span class="fk">Nolite ergo portare sacculum neque peram. </span><span class="ft"> Tanta prædicatori debet esse fiducia in Deo, ut præsentis vitæ sumptus etsi non prævideat, tamen sibi non defecturos certissime sciat, ne dum occupatur mens ad temporalia, minus prædicet æterna. </span><span class="fk">Neminem per viam salutaveritis. </span><span class="ft"> Festinare jubet contendere, ne alicujus obvii confabulatione reflectantur ab injuncto itinere. Nec simpliciter ait: </span><span class="fk">Neminem salutaveritis</span><span class="ft"> cum sit usus humanitatis alios salutare, sed addidit, </span><span class="fk">in via, </span><span class="ft"> quia non salutationis sedulitas aufertur, sed obstaculum impediendæ devotionis aboletur, ut quando divina mandantur, paulisper sequestrentur humana.</span></p>
  </aside>

  <aside id="FN327">
    <p class="f"><a class="notebackref" href="#LK10_7"><span class="notemark">**</span> 10:7</a> <span class="fk">In eadem autem domo. </span><span class="ft"> Si pax vestra recipitur, dignum est ut in ea maneatis, carnalia stipendia ab eis accipientes, quibus cœlestia offertis. Ecce qui saccum et peram prohibuit, sumptus ex prædicatione concedit, sic tamen ut oblato cibo et potu sint contenti. </span><span class="fk">Manete. </span><span class="ft"> Non est de domo in domum vaga facilitate demigrandum, ut in hospitali amore servetur constantia, ne coalita amicitiæ necessitudo facile resolvatur. </span><span class="fk">Dignus est enim. </span><span class="ft"> Nota quod uni operi prædicatorum duæ mercedes debentur: una in via, quæ nos in labore sustentat; alia in patria, quæ nos in resurrectione remunerat.</span></p>
  </aside>

  <aside id="FN328">
    <p class="f"><a class="notebackref" href="#LK10_8"><span class="notemark">††</span> 10:8</a> <span class="fk">Et in quamcunque civitatem. </span><span class="ft"> Descripto diverso domus hospitio, quid etiam in civitatibus agere debeant docet, piis scilicet, in omnibus communicare, ab impiorum per omnia societate secerni.</span></p>
  </aside>

  <aside id="FN329">
    <p class="f"><a class="notebackref" href="#LK10_11"><span class="notemark">‡‡</span> 10:11</a> <span class="fk">Etiam pulverem. </span><span class="ft"> Pulverem excutere jubet: vel ad contestationem terreni laboris, quem pro illis inaniter susceperunt; vel ut ostendant usque adeo se ab ipsis nihil terrenum quærere, ut etiam pulvere de terra eorum non sibi patiantur adhærere.</span></p>
  </aside>

  <aside id="FN330">
    <p class="f"><a class="notebackref" href="#LK10_12"><span class="notemark">§§</span> 10:12</a> <span class="fk">Quia Sodomis in die illa. </span><span class="ft"> Sodomitæ, etsi in vitiis exardebant, et inhospitales erant, tamen apud illos nulli hospites tales quales apud Judæos prophetæ, quales apostoli reperti sunt. Loth inter eos etsi justus, non tamen aliquid docuit, nulla signa fecit. Et ideo </span><span class="fk">cui multum donatum est, multum ab eo quæritur, et potentes potenter tormenta </span><span class="fk">patientur</span><span class="ft"> Sap. 6..</span></p>
  </aside>

  <aside id="FN331">
    <p class="f"><a class="notebackref" href="#LK10_13"><span class="notemark">***</span> 10:13</a> <span class="fk">Væ tibi, Corozaim. </span><span class="ft"> Corozaim, Bethsaida, Capharnaum, et Tyberias civitates sunt Galileæ, in littore laci Genesareth. Has plangit Dominus, quia post tanta miracula et virtutes non pœnituerunt: et sunt pejores gentilibus, naturale solummodo jus dissipantibus, quia post descriptæ legis contemptum, Filium quoque Dei conculcare, gratiamque ingrati spernere non timuerunt. </span><span class="fk">Et cinere sedentes. </span><span class="ft"> Impleta videmus verba Salvatoris, quia cum illæ civitates prædictæ, Domino præsente credere noluerunt, Tyrus et Sidon olim fuerunt amicæ David et Salomoni, et postea evangelizantibus Christi discipulis, devote fidem susceperunt. Quare autem sit prædicatum non credituris, et non prædicatum credituris, novit ille qui omnia novit.</span></p>
  </aside>

  <aside id="FN332">
    <p class="f"><a class="notebackref" href="#LK10_16"><span class="notemark">†††</span> 10:16</a> <span class="fk">Qui vos audit me audit. </span><span class="ft"> In audiendo vel spernendo Evangelii prædicatorem, quisque sciat se non viles personas, sed ipsum Salvatorem spernere vel audire, quia in discipulo magister auditur, et in Filio Pater honoratur.</span></p>
  </aside>

  <aside id="FN333">
    <p class="f"><a class="notebackref" href="#LK10_17"><span class="notemark">‡‡‡</span> 10:17</a> <span class="fk">Domine, etiam. </span><span class="ft"> Bene confitentur deferentes honorem nomini Christi: sed quia infirma adhuc fide, gaudent in virtutibus, et de signorum operatione efferuntur, exemplo terrentur, et ad humilitatem revocantur. Quia si diabolus propter superbiam de cœlo est præcipitatus, multo magis isti de terra editi, si superbierunt, humiliabuntur.</span></p>
  </aside>

  <aside id="FN334">
    <p class="f"><a class="notebackref" href="#LK10_19"><span class="notemark">§§§</span> 10:19</a> <span class="fk">Supra serpentes et scorpiones. </span><span class="ft"> Serpentes sunt mali homines vel dæmones qui inchoandis virtutibus venena pravæ persuasionis objiciunt. Scorpiones, qui consummandas virtutes ad finem vitiare contendunt.</span></p>
  </aside>

  <aside id="FN335">
    <p class="f"><a class="notebackref" href="#LK10_20"><span class="notemark">*</span> 10:20</a> <span class="fk">Nolite gaudere, quia spiritus vobis, </span><span class="ft"> etc. Malos spiritus ejicere et alias virtutes facere, aliquando non est meritum illius qui illa operatur, sed invocatio nominis Christi hoc agit ad condemnationem eorum qui invocant, vel ad utilitatem eorum qui vident et audiunt: ubi licet homines despiciant signa facientes, Deum tamen honorant, ad cujus invocationem miracula fiunt. Prohibet gaudere de humiliatione diaboli, qui propter superbiam cecidit, sed gaudeant de sua sublimatione: ut unde illi ceciderunt sublevati, isti ascendant humiliati. </span><span class="fk">Gaudete autem. </span><span class="ft"> Si quis cœlestia sive terrestria opera gesserit, per hæc quasi litteris adornatus apud Dei memoriam æternaliter est affixus.</span></p>
  </aside>

  <aside id="FN336">
    <p class="f"><a class="notebackref" href="#LK10_21"><span class="notemark">†</span> 10:21</a> <span class="fk">In ipsa hora. </span><span class="ft"> Cum de subjectione immundorum spirituum, de nominibus scriptis in cœlo loqueretur, ostendit per quid hæc tanta celsitudo data sit hominibus, scilicet per humilitatem fidei Christianæ. </span><span class="fk">Confiteor tibi, Domine. </span><span class="ft"> Gratias ago, quia apostolis adventus mei aperuisti sacramenta, quæ ignorant scribæ et Pharisæi, qui sibi sapientes videntur. </span><span class="fk">Revelasti ea. </span><span class="ft"> Non ait, insipientibus et hebetibus, sed parvulis, id est humilibus, ut probet se tumorem damnasse, non acumen. </span><span class="fk">Quia sic. </span><span class="ft"> Non rationem reddit cur hos elegit, illos reprobaverit, sed sic Deo placitum dicit. In quo accipimus exemplum humilitatis, ne temere discutiamus de supernis consiliis. </span><span class="fk">Omnia mihi, </span><span class="ft"> etc. Commendata humilitate, per quam ad fidem venitur, pulchre de ipsa fide locus connectitur, cum omnia sibi tradita dicit, non elementa quæ ipse creavit, sed illos parvulos, quibus Pater sacramenta Filii revelavit. Cum audis omnia, agnoscis omnipotentem, non decolorem, non degenerem Patris. Cum audis tradita, confiteris Filium cui per naturam unius substantiæ omnia jure sunt propria, non dono collata per gratiam.</span></p>
  </aside>

  <aside id="FN337">
    <p class="f"><a class="notebackref" href="#LK10_24"><span class="notemark">‡</span> 10:24</a> <span class="fk">Quod multi prophetæ. </span><span class="ft"> Prophetæ et justi a longe Domini gloriam viderunt per speculum et in ænigmate; sed apostoli præsentem Dominum habentes, et ab ipso quæ volebant interrogantes, non per angelos vel varias visionum species docebantur.</span></p>
  </aside>

  <aside id="FN338">
    <p class="f"><a class="notebackref" href="#LK10_25"><span class="notemark">§</span> 10:25</a> <span class="fk">Legisperitus surrexit. </span><span class="ft"> Legis doctor qui sine fide in lege jacebat, surgit ut stet: stat dum magistrum vocat, sed et stando tentat Deum tacendo quod erat.</span></p>
  </aside>

  <aside id="FN339">
    <p class="f"><a class="notebackref" href="#LK10_27"><span class="notemark">**</span> 10:27</a> <span class="fk">Ille respondens dixit. </span><span class="ft"> Dixit quod legerat, sed non implevit quod scriptum erat, quia in præsentia habebat Dominum quem diligere debebat, sed hunc magistrum, non Deum, vocat.</span></p>
  </aside>

  <aside id="FN340">
    <p class="f"><a class="notebackref" href="#LK10_29"><span class="notemark">††</span> 10:29</a> <span class="fk">Ille autem volens. </span><span class="ft"> Legisperitus ut sapienter respondisse dicatur, primum se legis fatetur ignorare mandatum, quia humiliari recusans, et seipsum justificare volens, arcana non potest videre quæ revelantur parvulis Christi; cui Christus ita responsum temperat, ut et omnis qui misericordiam facit proximus intelligatur, et specialiter ipse Dei Filius qui nobis per humanitatem proximus factus est designetur. </span><span class="fk">Quis est meus. </span><span class="ft"> Nemo proximior homini quam Deus, qui intrinsecus et extrinsecus novit, et omnia curare potest, sed omnis incredulus vel tentator nec Deum nec hominem proximum habet. </span><span class="fk">Homo quidam, </span><span class="ft"> etc. AUG. Homo iste Adam intelligitur in genere humano, etc., usque ad proximior fuit quam sacerdos vel Levita ejusdem gentis.</span></p>
  </aside>

  <aside id="FN341">
    <p class="f"><a class="notebackref" href="#LK10_31"><span class="notemark">‡‡</span> 10:31</a> <span class="fk">Accidit autem, </span><span class="ft"> etc. Sacerdos Dei legem annuntiat: descendit quidem lex per Moysen in mundum, et nullam sanitatem contulit hujusmodi. Descendit Levita, qui typum ostendit prophetarum, sed et hic nullum sanat, quia lex peccata arguit, sed pertransit, quia indulgentiam non largitur.</span></p>
  </aside>

  <aside id="FN342">
    <p class="f"><a class="notebackref" href="#LK10_33"><span class="notemark">§§</span> 10:33</a> <span class="fk">Misericordia motus. </span><span class="ft"> Hoc de sacerdote et Levita non est dictum, quia lex non habet misericordiam, sed judicium et vindictam.</span></p>
  </aside>

  <aside id="FN343">
    <p class="f"><a class="notebackref" href="#LK10_34"><span class="notemark">***</span> 10:34</a> <span class="fk">Duxit in stabulum. </span><span class="ft"> Non domum, sed stabulum vocat, quo nomine miserias, et fetores hujus vitæ signat, ne homo in hoc exsilio tanquam in patria gaudeat.</span></p>
  </aside>

  <aside id="FN344">
    <p class="f"><a class="notebackref" href="#LK10_37"><span class="notemark">†††</span> 10:37</a> <span class="fk">Qui fecit. </span><span class="ft"> Cognatio non facit proximum, sed misericordia, quæ misericordia est secundum naturam. Nihil enim tam secundum naturam quam naturæ juvare consortem.</span></p>
  </aside>

  <aside id="FN345">
    <p class="f"><a class="notebackref" href="#LK10_38"><span class="notemark">‡‡‡</span> 10:38</a> <span class="fk">Factum est, dum, </span><span class="ft"> etc. Habito sermone de dilectione Dei et proximi, supponitur exemplum utriusque dilectionis, non tam in solo verbo, quam in operis exhibitione. Per istas enim duas sorores, duæ significantur vitæ spirituales. Per Martham, operibus actuosa devotio, qua proximo in charitate sociamur. Per Mariam religiosa mentis intentio in Dei verbo, qua in Dei amore suspiramus. Activa panem vel corporalem esurienti, vel doctrinæ ignoranti tribuit, errantem corrigit, superbum ad humilitatem revocat, quæ singulis expediant dispensat: contemplativa, charitatem Dei et proximi retinet, sed ab exteriori actione quiescit, soli conditoris desiderio inhæret, et calcatis omnibus curis ad videndum faciem Creatoris inardescit, et desiderat misceri supernis civibus, de æterna in conspectu Domini incorruptione gaudentibus. </span><span class="fk">In domum suam. </span><span class="ft"> Intrante Jesu in domum, vita iniqua, etsi aliquando fuerat, aufugit, remanent duæ vitæ innocentes, laboriosa et otiosa, inter eas medius est ipse fons vitæ.</span></p>
  </aside>

  <aside id="FN346">
    <p class="f"><a class="notebackref" href="#LK10_39"><span class="notemark">§§§</span> 10:39</a> <span class="fk">Sedens secus. </span><span class="ft"> Quanto humilius sedet, tanto amplius cadit. Aqua confluit ad convallem de tumoribus collis. Maria sedet, quia contemplativa pacatis vitiorum tumultibus, optata jam in Christo mentis quiete fruitur. Martha stat, quia activa laboriosa desudat in certamine.</span></p>
  </aside>

  <aside id="FN347">
    <p class="f"><a class="notebackref" href="#LK10_40"><span class="notemark">*</span> 10:40</a> <span class="fk">Martha autem. </span><span class="ft"> Intenta erat Maria quomodo pasceretur a Domino, intenta erat Martha: quomodo pasceret Dominum: hæc convivium parat Domino, in convivio Domini illa jam jucundatur.</span></p>
  </aside>

  <aside id="FN348">
    <p class="f"><a class="notebackref" href="#LK10_41"><span class="notemark">†</span> 10:41</a> <span class="fk">Et respondens. </span><span class="ft"> Maria non respondet, sed causam suam tanquam otiosa committit judici. Si enim pararet respondendi sermonem remitteret audiendi intentionem. </span><span class="fk">Martha, Martha. </span><span class="ft"> Repetitio indicium est dilectionis, vel forte monendæ intentionis, ut audiret attentius.</span></p>
  </aside>

  <aside id="FN349">
    <p class="f"><a class="notebackref" href="#LK10_42"><span class="notemark">‡</span> 10:42</a> <span class="fk">Porro unum est. </span><span class="ft"> Præponitur unum multis. Non enim a multis unum, sed multa ab uno, et tamen multa sunt necessaria tendentibus ad unum. </span><span class="fk">Maria optimam. </span><span class="ft"> Non reprehenditur pars Marthæ, quia et ipsa bona, sed laudatur pars Mariæ, quæ quare sit optima, subinfertur.</span></p>
  </aside>

  <aside id="FN350">
    <p class="f"><a class="notebackref" href="#LK11_1"><span class="notemark">*</span> 11:1</a> <span class="fk">Et factum est. </span><span class="ft"> Post historiam sororum (quæ duas vitas significant) inducit Dominum orasse, et discipulos ad orandum informasse, quia et oratio quam docuit utriusque vitæ in se continet mysterium, et ipsarum perfectio vitarum non nostris viribus, sed precibus est obtinenda. </span><span class="fk">Ut cessavit. </span><span class="ft"> Ideo sæpe Salvator orans inducitur, ut discipulos ad orationis studium inducat. Unde finita oratione, a discipulis sciscitatur, ut doceat qualiter debeant orare.</span></p>
  </aside>

  <aside id="FN351">
    <p class="f"><a class="notebackref" href="#LK11_5"><span class="notemark">†</span> 11:5</a> <span class="fk">Quis vestrum habet amicum. </span><span class="ft"> Postquam formam orationis rogantibus proposuit, instantiam etiam et frequentiam orandi illis injungit, ut non solum diebus, sed etiam noctibus oratio deferatur, qui enim media nocte panes ab amico petit, et in petendi intentione persistit, non fraudatur orans.</span></p>
  </aside>

  <aside id="FN352">
    <p class="f"><a class="notebackref" href="#LK11_7"><span class="notemark">‡</span> 11:7</a> <span class="fk">Noli mihi. </span><span class="ft"> Non aufert spem impetrandi, sed vehementius accendit desiderium orandi, ostensa difficultate consequendi. </span><span class="fk">Jam ostium. </span><span class="ft"> Ostium quod Paulus sibi aperiri petit ad loquendum mysterium Christi, et quod Joannes sibi apertum vidit, intelligentia est divini sermonis, quod est clausum tempore famis verbi Dei, cum intelligentia non datur. Et pueri, id est, illi qui evangelicam sapientiam tanquam panem erogantes per orbem terrarum prædicaverunt, jam cum Domino sunt in æterna quiete, et tamen orando efficitur, ut orans accipiat intellectum ab ipso Domino, etiamsi homo desit per quem sapientia prædicetur. </span><span class="fk">Non possum surgere. </span><span class="ft"> AMBR. Nemo timet ne excitet dormientem, quem scit semper orare vigilantem.</span></p>
  </aside>

  <aside id="FN353">
    <p class="f"><a class="notebackref" href="#LK11_8"><span class="notemark">§</span> 11:8</a> <span class="fk">Propter improbitatem tamen ejus, </span><span class="ft"> etc. Multæ sunt insidiæ, et gravis corporis somnus, quia si dormire mens incipit, vigorem suæ virtutis amittit. Excita ergo somnum tuum, ut pulses Christi ostium, ut cum intraveris aperiantur tibi thesauri absconditi, et tenebrosi in Christo Jesu.</span></p>
  </aside>

  <aside id="FN354">
    <p class="f"><a class="notebackref" href="#LK11_9"><span class="notemark">**</span> 11:9</a> <span class="fk">Petite et dabitur vobis. </span><span class="ft"> Si amicus homo surgit, et dat non amicitia, sed tædio compulsus, quanto magis dat Deus qui sine tædio largissime donat quod petitur. Ne ergo animus ab erroris vanitate conversus spirituali inopia diutius tabescat, petamus epulas verbi, quæramus amicum qui det, pulsemus ostium ubi servantur abscondita. Magnam enim spem tribuit, qui promittendo non decipit. </span><span class="fk">Omnis enim qui petit accipit. </span><span class="ft"> Opus est perseverantia, ut consequamur. Quod si petenti datur, et quærens invenit, et pulsanti aperitur, cui ergo non datur, et qui non invenit, et cui non aperitur, apparet quod non bene quæsierit, petierit et pulsaverit.</span></p>
  </aside>

  <aside id="FN355">
    <p class="f"><a class="notebackref" href="#LK11_10"><span class="notemark">††</span> 11:10</a> <span class="ft"> Quærite et invenietis</span></p>
  </aside>

  <aside id="FN356">
    <p class="f"><a class="notebackref" href="#LK11_11"><span class="notemark">‡‡</span> 11:11</a> <span class="fk">Quis autem ex vobis patrem petit panem, nunquid lapidem, </span><span class="ft"> etc. BED. Mystice. Panis signat charitatem propter majorem appetitum et necessarium usum, etc., usque ad in ea quæ ante sunt se extendat.</span></p>
  </aside>

  <aside id="FN357">
    <p class="f"><a class="notebackref" href="#LK11_13"><span class="notemark">§§</span> 11:13</a> <span class="fk">Quanto magis. </span><span class="ft"> Aperta comparatio. Si enim homo peccator adhuc fragili carne gravatus, petentibus filiis temporalia dare non abnegat, multo magis Pater cœlestis filiis suo timore et amore præditis, non deficientia bona largitur in cœlis.</span></p>
  </aside>

  <aside id="FN358">
    <p class="f"><a class="notebackref" href="#LK11_14"><span class="notemark">***</span> 11:14</a> <span class="fk">Et erat ejiciens. </span><span class="ft"> Post prædicationis verba quæ humilibus proposuit etiam miracula operatur, ut qui prædicanti non credunt, visis miraculis credant. Matthæus hunc dæmoniacum etiam cæcum fuisse dicit. In quo tria miracula a Domino fiunt: videt, loquitur, a dæmone liberatur. Quod autem tunc in uno carnaliter factum est, quotidie fit in conversione gentium, ut primum expulso dæmone, et omni spurcitia idololatriæ, fidei lumen videant, deinde tacentia prius ora ad laudem Dei laxarentur.</span></p>
  </aside>

  <aside id="FN359">
    <p class="f"><a class="notebackref" href="#LK11_15"><span class="notemark">†††</span> 11:15</a> <span class="fk">In Beelzebub. </span><span class="ft"> Ninus rex, conditor Ninive, Belo patri suo statuam consecravit, eique divinos honores instituit, cujus simulacri similitudinem suscipientes Chaldæi Bel vocabant. Palæstini suscipientes, Baal dicebant, Moabitæ Beelphegor. Judæi autem unius Dei cultores propter derisionem gentilium Beelzebub appellabant. Baal enim vir dicitur, Zebub musca, inde Beelzebub, id est, vir muscarum, sive habens muscas, propter sordes cruoris, qui in templo ejus immolabatur. Asserebant etiam Judæi in hoc simulacro principem dæmoniorum habitare, per cujus potestatem dicebant Jesum dæmonia pellere.</span></p>
  </aside>

  <aside id="FN360">
    <p class="f"><a class="notebackref" href="#LK11_18"><span class="notemark">‡‡‡</span> 11:18</a> <span class="fk">Ipse autem ut vidit cogitationes eorum. </span><span class="ft"> Hoc sibi proprium Dominus reservavit, ut cogitationes intueatur et judicet. Proprium est Judæorum quærere signa, unde Paulus: </span><span class="fk">Judæi signa petunt, gentes sapientiam</span><span class="ft"> I Cor. 1.. </span><span class="fk">Ipse autem ut vidit. </span><span class="ft"> Non ad verba, sed ad cogitata respondet: in quo dat certum potentiæ suæ signum qua secreta cordium rimatur. Juxta litteram patet, quod omne regnum solidum, et firmum si per partes dividitur, in solitudinem redigitur, vacuatum ab habitatoribus, et domus supra domum cadet cum habitatoribus unius domus ab alterius domus familia vel opprimuntur vel puniuntur. Quo autem hæc spiritualiter tendant, exponit cum adjungit: </span><span class="fk">Si autem et Satanas in seipsum divisus est. </span><span class="ft"> Si ego, ut vos dicitis, in principe dæmoniorum ejicio dæmonia, ergo regnum diaboli est divisum contra se, et ita potestas malitiæ ejus stare non potest. Si autem dæmon dæmonem non potest expellere, falso dicitis me in principe dæmoniorum dæmonia ejicere. Si vero potest sicut dicitis, prospicite vobis, ut de regno ejus quod divisum est exeatis, ne in ruina ejus pariter involvamini. In quo autem Dominus ejiciat dæmones, ne dæmoniorum principem existiment, attendant quod sequitur.</span></p>
  </aside>

  <aside id="FN361">
    <p class="f"><a class="notebackref" href="#LK11_19"><span class="notemark">§§§</span> 11:19</a> <span class="fk">Si autem ego in Beelzebub ejicio dæmonia, filii. </span><span class="ft"> Filios Judæorum apostolos vocat, qui inter alia miracula quæ a Domino acceperant, etiam dæmones pellebant. Quam expulsionem non diabolo, sed Deo assignabant, qui sibi conscii erant nihil malarum artium a Domino didicisse. Ideo ipsi ignobilia et contemptibilia mundi eligentes, in quibus nulla malitia artificiosa fuit, sedebunt </span><span class="fk">super sedes duodecim judicantes duodecim tribus Isræl. </span><span class="ft"> Vel, </span><span class="fk">filii, </span><span class="ft"> id est, exorcistæ illius gentis, qui invocato nomine Domini dæmones expellebant. Quasi dicat: Si expulsio dæmonum in illis, non diabolo sed Deo deputatur, cur idem opus in me non habeat eamdem causam? </span><span class="fk">Ideo ipsi judices vestri erunt. </span><span class="ft"> Non potestate, sed comparatione, dum illi expulsionem, non diabolo sed Deo assignant. </span><span class="fk">Si autem. </span><span class="ft"> Quasi dicat: Regnum divisum stare non potest, sed regnum Satanæ est divisum, ut vos dicitis, quod Satanas Satan expellat, ergo, etc.</span></p>
  </aside>

  <aside id="FN362">
    <p class="f"><a class="notebackref" href="#LK11_20"><span class="notemark">*</span> 11:20</a> <span class="fk">Porro, si in digito. </span><span class="ft"> Filius dicitur manus vel brachium Patris: Spiritus sanctus dicitur digitus propter differentiam variorum donorum, quæ per Spiritum sanctum hominibus dantur, sicut digiti inter se discreti sunt: nec nocet inæqualitas membrorum. Licet enim brachium majus sit digito, tamen brachium cum digito unum est corpus. Hoc digito scripta est lex in tabulis. Hunc digitum magi confessi sunt in Ægyto. </span><span class="fk">Profecto pervenit, </span><span class="ft"> etc., </span><span class="fk">regnum. </span><span class="ft"> Id est, judiciaria potestas </span><span class="fk">Dei: </span><span class="ft"> qua bonos a malis secernet in die judicii. Vel, </span><span class="fk">Regnum, </span><span class="ft"> id est, superna beatitudo. Quasi dicat: Si in Spiritu Dei ejicio dæmonia, sine dubio sciatis aditum regni cœlestis patefactum credentibus.</span></p>
  </aside>

  <aside id="FN363">
    <p class="f"><a class="notebackref" href="#LK11_21"><span class="notemark">†</span> 11:21</a> <span class="fk">Cum fortis atrium. </span><span class="ft"> Quasi dicat: Si ego in Beelzebub, sicut dicitis, ejicerem dæmonia, tunc in aliquo operibus diaboli consentirem, sed nullo modo cum illo consentio, sed potius illum superare et ejicere a meis fidelibus festino. </span><span class="fk">Cum</span><span class="ft"> diabolus, </span><span class="fk">fortis. </span><span class="ft"> Ad nocendum, </span><span class="fk">armatus, </span><span class="ft"> multis spiritualibus nequitiis: </span><span class="fk">custodit, </span><span class="ft"> in sua servitute, </span><span class="fk">atrium suum, </span><span class="ft"> id est mundum, qui in maligno positus est, in quo usque ad adventum Filii Dei diabolus sine contradictione principabatur, et male pacato utebatur imperio in cordibus infidelium.</span></p>
  </aside>

  <aside id="FN364">
    <p class="f"><a class="notebackref" href="#LK11_22"><span class="notemark">‡</span> 11:22</a> <span class="fk">Si autem fortior. </span><span class="ft"> Fortiorem se vocat, qui non concordi pace et operatione, sicut calumniabantur, sed fortiori potentia ipsum stravit, mundumque ab ipsius dominatione liberavit. Arma diaboli quæ abstulit, calidissimæ sunt versutiæ spiritualis nequitiæ. Spolia, sunt animæ ab eo deceptæ, quæ victor Christus distribuit, quod est insignium triumphantis, quia </span><span class="fk">captivam ducens captivitatem, dedit dona hominibus, </span><span class="fk">quosdam quidem apostolos, alios evangelistas</span><span class="ft"> Ephes, 4., etc.</span></p>
  </aside>

  <aside id="FN365">
    <p class="f"><a class="notebackref" href="#LK11_23"><span class="notemark">§</span> 11:23</a> <span class="fk">Qui non est, </span><span class="ft"> etc. Et vere opera mea non conveniunt cum operibus Satanæ, quia ego ipse in nullo convenio cum illo, sed omnino contrarii sumus, quia ego humilis, benignus, animas volens salvare: ille superbus, invidus cupit perdere. Ego prædicatione mea virtutes congrego; ille spargit et separat ab unitate Ecclesiæ. </span><span class="fk">Et qui non colligit. </span><span class="ft"> Hæc de omnibus hæreticis vel schismaticis ex superfluo possunt intelligi, qui omnes excluduntur a regno Dei.</span></p>
  </aside>

  <aside id="FN366">
    <p class="f"><a class="notebackref" href="#LK11_24"><span class="notemark">**</span> 11:24</a> <span class="fk">Cum immundus spiritus. </span><span class="ft"> Quia subtrahitis vos a meo regno, attribuentes opera mea diabolo, ideo diabolus habitat in vobis, sicut in suo regno gravius quam in principio. </span><span class="fk">Exierit. </span><span class="ft"> Exivit diabolus a Judæis, quando legem et cultum unius Dei populus iste suscepit, et transivit ad gentes quæ erant a pinguedine Spiritus sancti et dilectione proximi aridæ et steriles. In quibus jam non invenit requiem, quia jam a cordibus gentium suscepta fide Christi expellitur, quando dicit: Repetam Judæos quos ante dimisi. Et invenit scopis mundatam illam plebem, id est superfluis observationibus Pharisæorum et cæremoniis legis, quæ jam nihil valent post adventum Christi. Et ut firmius possideat, assumit universitatem dæmonum. Et modo deteriores Isrælitæ sunt, blasphemantes Christum in suis conventiculis, quam olim fuissent in Ægypto ante perceptam legem, quia major infidelitas est venientem non suscipere, quam venturum non credere. </span><span class="fk">Quærens requiem et non invenit. </span><span class="ft"> Quia qui in pravis cogitationibus et actibus pascitur, in mentibus fidelium omnia sua tentamenta cessare perpendit. Tunc dicit: </span><span class="fk">Revertar in domum meam unde exivi. </span><span class="ft"> Revertar ad illius conscientiam, unde in baptismo ejectus fueram, et pristinam possessionem consueto dominio mihi subjiciam.</span></p>
  </aside>

  <aside id="FN367">
    <p class="f"><a class="notebackref" href="#LK11_25"><span class="notemark">††</span> 11:25</a> <span class="fk">Et cum venerit invenit eam scopis mundatam. </span><span class="ft"> Quia cum hujusmodi reprobum delictis cogentibus repetierit, invenit conscientiam peccatoris a vitiis in baptismo mundatam, sed nullo bono opere cumulatam.</span></p>
  </aside>

  <aside id="FN368">
    <p class="f"><a class="notebackref" href="#LK11_26"><span class="notemark">‡‡</span> 11:26</a> <span class="fk">Tunc assumit septem. </span><span class="ft"> Plenitudinem omnium vitiorum. Qui scilicet tales spiritus, </span><span class="fk">nequiores, </span><span class="ft"> diabolo dicuntur, quia cum diabolus malus sit, illi tamen qui suis meritis impellentibus, vitiis mancipantur, non solum mali sunt, sed etiam speciem bonitatis affectatis virtutibus per hypocrisim ostentare nituntur. </span><span class="fk">Et fiunt novissima hominis. </span><span class="ft"> Melius erat viam veritatis ignorare, quam post agnitionem converti retrorsum.</span></p>
  </aside>

  <aside id="FN369">
    <p class="f"><a class="notebackref" href="#LK11_27"><span class="notemark">§§</span> 11:27</a> <span class="fk">Beatus. </span><span class="ft"> Hic Maria laudatur quæ Dominum portavit. Et pravitas tam præsentium Judæorum quam futurorum hæreticorum qui veram Christi humanitatem negant, confutatur, quia verum Dei Filium adversus blasphemos Judæos confitetur, et verum hominis filium testatur, matri consubstantialem. Nisi enim esset una caro cum matre, frustra venter ille virginis et ubera beatificarentur. </span><span class="fk">Et ubera. </span><span class="ft"> Secundum physicos ex eodem fonte et lacte nutriendis et semen procreandis pueris emanat, ergo de semine virginis potuit concipi, qui ejus lacte potuit nutriri.</span></p>
  </aside>

  <aside id="FN370">
    <p class="f"><a class="notebackref" href="#LK11_28"><span class="notemark">***</span> 11:28</a> <span class="fk">Quinimo. </span><span class="ft"> Quasi dicat: Non solum laudanda Maria, quia Verbum Dei portavit in utero, sed maxime beata est, quia præcepta Dei servavit in opere. Sic etiam omnes beati sunt qui verbum Dei auditu fidei concipiunt, et boni operis custodiam in suo vel proximorum corde pariunt et nutriunt. </span><span class="fk">Qui audiunt. </span><span class="ft"> In laude Ecclesiæ. E contrario damnantur Pharisæi, qui verbum Dei nec audire nec implere, sed blasphemare quærebant.</span></p>
  </aside>

  <aside id="FN371">
    <p class="f"><a class="notebackref" href="#LK11_29"><span class="notemark">†††</span> 11:29</a> <span class="fk">Cœpit dicere. </span><span class="ft"> Quidam calumniabantur opera ejus, quibus hucusque respondit. Alii tentantes, signum quærebant de cœlo, et illis hic respondet. </span><span class="fk">Signum quærit et signum non dabitur illi, </span><span class="ft"> etc. Discipulis signum dedit divinitatis, et prius transfiguratus in monte, et postea ipsis videntibus sublevatus in cœlum. Sed incredulis de inferiori humanitatis passione.</span></p>
  </aside>

  <aside id="FN372">
    <p class="f"><a class="notebackref" href="#LK11_31"><span class="notemark">‡‡‡</span> 11:31</a> <span class="fk">Regina austri surget. </span><span class="ft"> Hic condemnata plebe Judæorum, Ecclesiæ mysterium exprimitur, quæ in Ninivitis per pœnitentiam (quæ peccatum abolet) in regina austri studium percipiendæ sapientiæ (quæ peccatum cavet) de totis finibus orbis congregatur, ut veri Pacifici verba cognoscat. Ex duobus enim constat Ecclesia, ut aut peccare desistas, aut peccare nescias. </span><span class="fk">In judicio. </span><span class="ft"> Non mille annis ante judicium sicut Judæi fingunt, sed in ipso judicio surget. </span><span class="fk">Cum viris. </span><span class="ft"> BED. Ecce communis ostenditur resurrectio, tam bonorum quam malorum. </span><span class="fk">Condemnabit. </span><span class="ft"> Non potestate judicii sed comparatione melioris facti, quia, relicto imperio, venit in Judæam audire hominem sapientia famosum, sed Judæi veram Dei sapientiam cum ipsis conversantem, non audiunt sed blasphemant. </span><span class="fk">In prædicatione. </span><span class="ft"> Jonas paucis diebus, Christus longo tempore prædicavit. Ille peregrinis, Christus suis civibus. Ille signum non fecit, Christus multa fecit.</span></p>
  </aside>

  <aside id="FN373">
    <p class="f"><a class="notebackref" href="#LK11_33"><span class="notemark">§§§</span> 11:33</a> <span class="fk">Nemo. </span><span class="ft"> BED. Qui in figura reginæ et Ninivitarum Ecclesiam prætulit Synagogæ, etc., usque ad apertam lucis januam nolunt ingredi credendo.</span></p>
  </aside>

  <aside id="FN374">
    <p class="f"><a class="notebackref" href="#LK11_35"><span class="notemark">*</span> 11:35</a> <span class="fk">Vide ergo ne, </span><span class="ft"> etc. Post institutionem rectæ fidei etiam de bonis operibus et bona intentione instruit, ut non tantum opera, sed etiam cogitationes et cordis intentiones mundentur, quasi dicat: Ego lucernam fidei in vestris sensibus accendo, et in Ecclesiam pono. Vos autem, quantum ex vobis est, lucernas vestras accendite, id est intentiones cordis vestri mundate, ut ex intentione munda placeant etiam opera. Hæc contra hypocrisim Pharisæorum subdole signa quærentium specialiter dicta, nos juxta moralem sensum generaliter instruunt.</span></p>
  </aside>

  <aside id="FN375">
    <p class="f"><a class="notebackref" href="#LK11_37"><span class="notemark">†</span> 11:37</a> <span class="fk">Et cum loqueretur. </span><span class="ft"> Non ait, cum loqueretur hæc, sed </span><span class="fk">cum loqueretur. </span><span class="ft"> In quo innuitur, non statim finitis his verbis, sed aliis interpositis ad Pharisæum divertisse, quia finito hoc sermone adhuc eo loquente, ecce mater et fratres quærebant loqui ei. De quibus postquam nuntianti sibi respondit: </span><span class="fk">Qui facit voluntatem Patris mei, hic frater meus et soror et mater est, </span><span class="ft"> postea intravit ad convivium Pharisæi. </span><span class="fk">Quare non baptizatus. </span><span class="ft"> Judæi frequenter lavant manus antequam manducent, tenentes traditionem seniorum, et a foro revertentes nisi baptizentur non comedunt.</span></p>
  </aside>

  <aside id="FN376">
    <p class="f"><a class="notebackref" href="#LK11_39"><span class="notemark">‡</span> 11:39</a> <span class="fk">Calicis. </span><span class="ft"> Marcus refert, Judæos baptismata calicis et urceorum lectorumque et æramentorum solitos observare. Calix, vas vitreum; catinus, fictile de terra. Per hoc figuratur fragilitas humani corporis, in quo exterius prætendunt sanctitatem et simulant justitiam, quod foris erat lavabant, intus nequissimi. </span><span class="fk">Quod autem intus est vestrum. </span><span class="ft"> Nemo putet fornicationem et hujusmodi corporalia vitia solummodo gravia esse, et spiritualia vitia esse levia, sicut avaritiam, iram, superbiam, etc., sicut Pharisæi putabant.</span></p>
  </aside>

  <aside id="FN377">
    <p class="f"><a class="notebackref" href="#LK11_41"><span class="notemark">§</span> 11:41</a> <span class="fk">Verumtamen quod superest. </span><span class="ft"> Jam bonus doctor, quomodo contagium corporis mundari debeat, docet. Et hic latius explicatur quod supra breviter dixerat de mundando cordis oculo. Totus enim hic locus ad hoc dirigitur, ut nos ad studium simplicitatis invitet, et superflua Judæorum et terrena condemnet, qui secundum corpus intelligendo legem vitro et catino propter fragilitatem comparantur. In quo etsi graviter peccant, ipsis tamen absolutio peccati promittitur, si misericordiam facere nitantur. Quod necessario victui et vestimento superest, date pauperibus. Vel do consilium, quod restat solummodo post tanta scelera, date eleemosynam. Prima eleemosyna est mederi animabus vestris credendo in me qui corda mundo, et per fidem mundatis cordibus omnia etiam exteriora erunt munda. Qui ordinate vult dare eleemosynam, a semetipso incipit, et eam sibi primum dat. Est enim eleemosyna opus misericordiæ, unde dicitur: </span><span class="fk">Miserere animæ tuæ placens Deo. </span></p>
  </aside>

  <aside id="FN378">
    <p class="f"><a class="notebackref" href="#LK11_42"><span class="notemark">**</span> 11:42</a> <span class="fk">Præteritis judicium. </span><span class="ft"> Breviter multa eorum vitia perstrinxit, qui ad vilia decimanda intendentes, futuri judicii metum, et Dei charitatem non habent. Prætereunt judicium, quia non omnia quæ agunt in judicium referunt. Charitatem prætereunt, quia non ex affectu Deum diligunt. Sed rursus, ne fidei vos studiosos faciat operum negligentes, perfectionem fidelis viri supponit, ut post fidem operetur.</span></p>
  </aside>

  <aside id="FN379">
    <p class="f"><a class="notebackref" href="#LK11_44"><span class="notemark">††</span> 11:44</a> <span class="fk">Qui estis ut monumenta. </span><span class="ft"> Hic superstitionem ipsorum doctorum redarguit, qui foris speciem rectæ doctrinæ prætendunt, fœditatem vero quam intus gerunt, occultant.</span></p>
  </aside>

  <aside id="FN380">
    <p class="f"><a class="notebackref" href="#LK11_45"><span class="notemark">‡‡</span> 11:45</a> <span class="fk">Repondens autem. </span><span class="ft"> Audito verbo Dei Pharisæus ex mala conscientia sibi contumeliam fieri putat, et commemorata pœna perfidorum, intelligit se dammandum.</span></p>
  </aside>

  <aside id="FN381">
    <p class="f"><a class="notebackref" href="#LK11_47"><span class="notemark">§§</span> 11:47</a> <span class="fk">Væ vobis. </span><span class="ft"> Non arguuntur quod exornant monumenta prophetarum, sed quia interfectores prophetarum imitantur, ædificando sepulcra, accusant paterna facinora. Sed persequendo Christum et apostolos imitantur scelera patrum, et sententiam damnationis quam in patres proferebant, in seipsos retorquent.</span></p>
  </aside>

  <aside id="FN382">
    <p class="f"><a class="notebackref" href="#LK11_48"><span class="notemark">***</span> 11:48</a> <span class="fk">Profecto. </span><span class="ft"> Propter vulgi favorem captandum ædificatis, quasi exhorreatis scelera eorum, sed ipso opere ostenditis, quod perfidiæ eorum, consentitis, quia hoc bonum non bene facitis sed pro vana gloria. </span><span class="fk">Vos autem. </span><span class="ft"> Propterea quia estis imitatores illorum, ut impleatis quod patribus defuit, scilicet ut me et meos persequamini, quem illi persecuti sunt in prophetis.</span></p>
  </aside>

  <aside id="FN383">
    <p class="f"><a class="notebackref" href="#LK11_49"><span class="notemark">†††</span> 11:49</a> <span class="fk">Prophetas et apostolos, et ex illis occident, </span><span class="fk">et persequentur. </span><span class="ft"> Mentiuntur hæretici, qui alium Veteris, alium Novi Testamenti dicunt institutorem.</span></p>
  </aside>

  <aside id="FN384">
    <p class="f"><a class="notebackref" href="#LK11_50"><span class="notemark">‡‡‡</span> 11:50</a> <span class="fk">A generatione. </span><span class="ft"> Omnes mali una generatio sunt, una civitas, unum corpus diaboli, sicut omnes boni una generatio, et unum corpus sunt dicti.</span></p>
  </aside>

  <aside id="FN385">
    <p class="f"><a class="notebackref" href="#LK11_51"><span class="notemark">§§§</span> 11:51</a> <span class="fk">Usque ad sanguinem Zachariæ. </span><span class="ft"> Cur usque ad hunc, cum post hunc multi occisi ante natale Christi, et nato Christo mox pueri ab hac generatione sunt perempti? Sed quia Abel pastor ovium fuit, necatusque in agro, Zacharias sacerdos necatus in atrio templi, duos ordines martyrum signant, laicos, et eos qui altaris officio mancipantur.</span></p>
  </aside>

  <aside id="FN386">
    <p class="f"><a class="notebackref" href="#LK11_52"><span class="notemark">*</span> 11:52</a> <span class="fk">Quia tulistis clavem. </span><span class="ft"> Clavis, humilitas Christi, quam qui habent, Scripturas intelligunt. Hanc legisperiti, nec ipsi lege et prophetis intelligunt, nec ab aliis intelligi volunt. Intrare clavem, est non esse contentum superficie litteræ sed usque ad arcana intelligenda penetrare. Vel doctor si illos quos verbo ædificat exemplo scandalizat, nec ipse regnum Dei intrat et illos qui intrare poterant excludit.</span></p>
  </aside>

  <aside id="FN387">
    <p class="f"><a class="notebackref" href="#LK11_53"><span class="notemark">†</span> 11:53</a> <span class="fk">Cum autem hæc ad illos diceret, cœperunt Pharisæi, et legisperiti. </span><span class="ft"> Quam vera perfidiæ simulationis et impietatis suæ crimina audierint, ipsi testantur qui tanto intonante turbine non resipiscunt, sed doctorem veritatis aggrediuntur.</span></p>
  </aside>

  <aside id="FN388">
    <p class="f"><a class="notebackref" href="#LK12_1"><span class="notemark">*</span> 12:1</a> <span class="fk">Attendite. </span><span class="ft"> Ad hoc fermentum pertinent omnia quæ superius in domo Pharisæi disputavit, unde et Apostolus: </span><span class="fk">Non in fermento veteri neque in fermento malitiæ</span><span class="ft"> I Cor. 5., etc. </span><span class="fk">Attendite a fermento. </span><span class="ft"> Pulcher locus tenendæ simplicitatis et æmulandæ fidei, ne more Judæorum aliud promamus affectu, aliud voce simulemus, cum sciamus in die judicii non posse esse latebram fraudis.</span></p>
  </aside>

  <aside id="FN389">
    <p class="f"><a class="notebackref" href="#LK12_2"><span class="notemark">†</span> 12:2</a> <span class="fk">Neque absconditum quod non sciatur. </span><span class="ft"> Ideo ne æmulemini simulatores, quia profecto veniet tempus in die judicii in quo et vestra virtus et illorum hypocrisis omnibus revelabitur, unde sequitur. </span><span class="fk">Quoniam quæ in tenebris dixistis, in lumine dicentur. </span><span class="ft"> Non solum in futuro omnia patebunt, sed etiam in præsenti tempore in tota Ecclesia per orbem terræ publice prædicabuntur, quæ in tenebris, id est, in umbra pressurarum et carcerum locuti estis, quando actus vestri legentur in excelsis. </span><span class="fk">Quoniam quæ in tenebris dixistis, in lumine dicentur. </span><span class="ft"> AMBR. Quod in tenebris, id est in timore dixistis, dicetur in lumine, id est in fiducia veritatis accepto Spiritu sancto. Et quod in aure, id est secreto locuti, super tecta, id est calcato carnis domicilio prædicabitur.</span></p>
  </aside>

  <aside id="FN390">
    <p class="f"><a class="notebackref" href="#LK12_4"><span class="notemark">‡</span> 12:4</a> <span class="fk">Dico autem vobis. </span><span class="ft"> ID. Cum gemina sit causa perfidiæ, etc., usque ad ita fidei fundamentum est fortitudo.</span></p>
  </aside>

  <aside id="FN391">
    <p class="f"><a class="notebackref" href="#LK12_5"><span class="notemark">§</span> 12:5</a> <span class="fk">Ostendam autem vobis. </span><span class="ft"> Quia duo sunt genera persecutorum, unum aperte persequentium, alterum fraudulenter blandientium. Sicut supra contra hypocrisim, ita hic armat contra carnifices. Totus hic locus ad subeundam pro confessione Domini passionem vel contemptu mortis, vel spe præmii, vel mansuros in denuntiatione supplicii instruit.</span></p>
  </aside>

  <aside id="FN392">
    <p class="f"><a class="notebackref" href="#LK12_6"><span class="notemark">**</span> 12:6</a> <span class="fk">Nonne quinque. </span><span class="ft"> AMBR. Quinque passeres, quinque corporis sensus; vel duo secundum Matthæum, corpus et anima, etc., usque ad non dubium fidelium contemplationem apud illum valituram. </span><span class="fk">Veneunt dipondio. </span><span class="ft"> Dipondius est pondus ex duobus assibus compositum. Quod autem in numeris est unum, hoc in ponderibus as: quod duo, hoc dipondius est. </span><span class="fk">Et unus ex, </span><span class="ft"> etc. Simplicitatis affectum inspiraverat, virtutem mentis erexerat, sola fides nutabat, hanc de vilioribus roborat. Quomodo dicit Apostolus: </span><span class="fk">Nunquid de bobus cura est Deo? </span><span class="ft"> I Cor. 9. Sed aliud est cura, aliud est scientia.</span></p>
  </aside>

  <aside id="FN393">
    <p class="f"><a class="notebackref" href="#LK12_7"><span class="notemark">††</span> 12:7</a> <span class="fk">Sed et capilli. </span><span class="ft"> Non actu computationis, sed facultate cognitionis, a similitudine pecuniæ quæ numeratur ut servetur. Ubi magna providentia Dei, quod nec parva nec otiosa dicta eum lateant.</span></p>
  </aside>

  <aside id="FN394">
    <p class="f"><a class="notebackref" href="#LK12_8"><span class="notemark">‡‡</span> 12:8</a> <span class="fk">Omnis quicunque. </span><span class="ft"> Ne quis tempore persecutionis sufficere sibi putaret fidem cordis, dicit: </span><span class="fk">Omnis quicunque confessus fuerit. </span><span class="ft"> Confitetur quis Jesum ea charitate quæ per dilectionem operatur, negat qui præceptis non obedit. </span><span class="fk">Filius hominis. </span><span class="ft"> Confitetur Filius apud Patrem illum, qui per Filium habet accessum ad Patrem. Negatur a Filio apud Patrem, cui non manifestatur in divinitatis potentia Filius et Pater. Et ne putetur una conditio omnium et eorum qui studio et eorum qui infirmitate vel ignorantia negant, subdit: </span><span class="fk">Et omnis qui dicit verbum in Filio hominis remittetur. </span></p>
  </aside>

  <aside id="FN395">
    <p class="f"><a class="notebackref" href="#LK12_10"><span class="notemark">§§</span> 12:10</a> <span class="fk">Ei autem. </span><span class="ft"> Ei etiam qui scandalizatus in infirmitate carnis me purum hominem vel voratorem suspicatus fuerit, remissibile erit, sed qui gratiam Spiritus sancti (qua pœnitentia inspiratur, et ad congregationem reditur) non cognoscens impœnitenti corde permanserit, cum hoc jam non sit humanum sed diabolicum, irremissibile erit.</span></p>
  </aside>

  <aside id="FN396">
    <p class="f"><a class="notebackref" href="#LK12_11"><span class="notemark">***</span> 12:11</a> <span class="fk">Cum autem inducent vos in synagogas, et ad magistratus, et potestates. </span><span class="ft"> Terror talium conventuum solet auferre libertatem loquendi. </span><span class="fk">Nolite solliciti esse. </span><span class="ft"> Voluntatem vestram pro Christo offerte. Christus vero loquetur pro se.</span></p>
  </aside>

  <aside id="FN397">
    <p class="f"><a class="notebackref" href="#LK12_13"><span class="notemark">†††</span> 12:13</a> <span class="fk">Magister. </span><span class="ft"> Commendanti gratiam supernæ pacis et unitatis, vult iste ingerere molestiam terrenæ divisionis, unde et homo dicitur, id est terrenus. Inter quos enim hujusmodi zelus et contentio est, homines sunt et secundum hominem ambulant. Inter fratres, patrimonium, non judex medius, sed pietas debet sequestra dividere, quamvis immortalitatis patrimonium non sit pecunia hominibus petendum.</span></p>
  </aside>

  <aside id="FN398">
    <p class="f"><a class="notebackref" href="#LK12_14"><span class="notemark">‡‡‡</span> 12:14</a> <span class="fk">Quis me constituit. </span><span class="ft"> Non sum dissensionis Deus, sed pacis et unitatis, qui veni homines pacificare cum angelis, ut multi unum cor et unam animam habeant. Non ut dividantur, sed ut habeant omnia communia, nec sit aliquis egens inter eos. Ille qui non colligit mecum, est divisor fraternitatis et dissensionis auctor.</span></p>
  </aside>

  <aside id="FN399">
    <p class="f"><a class="notebackref" href="#LK12_15"><span class="notemark">§§§</span> 12:15</a> <span class="fk">Ab omni avaritia. </span><span class="ft"> Nemo putaret crimen esse, hæreditatem dividere, fructus in horrea congregare, sed et hoc avaritiam indicat supernus judex, unde et subjungit: </span><span class="fk">hominis cujusdam divitis. </span><span class="ft"> Sicut supra contra Pharisæos et hypocritas, ita hic occasione stultæ petitionis contra avaritiam disputat. </span><span class="fk">Non in abundantia. Non in solo pane vivit homo, sed in verbo Dei</span><span class="ft"> Deut. 8., nec temporalis vita multitudine divitiarum protenditur.</span></p>
  </aside>

  <aside id="FN400">
    <p class="f"><a class="notebackref" href="#LK12_16"><span class="notemark">*</span> 12:16</a> <span class="fk">Dixit autem, </span><span class="ft"> etc. Post præceptum subdit exemplum ad declinandam avaritiam temporalium. </span><span class="fk">Hominis cujusdam divitis uberes fructus. </span><span class="ft"> Non reprehenditur dives quod terram coluerit, vel fructus condiderit in horrea, sed quod fiduciam vitæ posuerit in illis, nec pauperibus erogaverit, ut ab eis reciperetur in æternis tabernaculis.</span></p>
  </aside>

  <aside id="FN401">
    <p class="f"><a class="notebackref" href="#LK12_17"><span class="notemark">†</span> 12:17</a> <span class="fk">Quid faciam, </span><span class="ft"> etc. Fructus suos, et sua bona esse computans non erogat pauperibus quæ supersunt, sed suæ luxuriæ reservare in futurum studet, et ignarus quis congregatis sit usurus.</span></p>
  </aside>

  <aside id="FN402">
    <p class="f"><a class="notebackref" href="#LK12_19"><span class="notemark">‡</span> 12:19</a> <span class="fk">Bona mea et dicam. </span><span class="ft"> AMBR. Non sunt hominis bona, quæ secum auferre non potest. Sola enim misericordia comes est defunctorum. </span><span class="fk">Requiesce. </span><span class="ft"> Ecce cum pesti avaritiæ jungitur pestis desidiæ, ut nec pro temporalibus Deum interpellaret.</span></p>
  </aside>

  <aside id="FN403">
    <p class="f"><a class="notebackref" href="#LK12_20"><span class="notemark">§</span> 12:20</a> <span class="fk">Dixit autem. </span><span class="ft"> Dicere Dei, est ad hominem pravas ejus machinationes subita animadversione compescere. </span><span class="fk">Stulte. </span><span class="ft"> Quia longa tibi tempora divitiarum promittebas, hac nocte præreptus aliis congregata relinques. </span><span class="fk">Repetunt, </span><span class="ft"> etc. In nocte aufertur anima, quæ in obscuritate cordis quod poterat pati, prævidere noluit.</span></p>
  </aside>

  <aside id="FN404">
    <p class="f"><a class="notebackref" href="#LK12_21"><span class="notemark">**</span> 12:21</a> <span class="fk">Et non est in Deum dives. </span><span class="ft"> In Deum dives est qui transitoria contemnens pauperibus distribuit, cujus exspectatio Dominus est, cujus substantia, id est conscientiæ possessio qua sustentatur et pascitur, est apud Deum, non in sacculis terræ.</span></p>
  </aside>

  <aside id="FN405">
    <p class="f"><a class="notebackref" href="#LK12_22"><span class="notemark">††</span> 12:22</a> <span class="fk">Dixitque ad discipulos suos. </span><span class="ft"> Apostolos per fidem in spe æternorum confirmat, quia plures sunt quos torpentes facit amor præsentium et desperatio futurorum. </span><span class="fk">Nolite solliciti. </span><span class="ft"> Perfectius esset pauperibus omnia dare, et de mammona iniquitatis amicos facere; sed quia plerumque devotio fidei infirmitate revocatur, non prohibet providentiam, per quam in sudore vultus panis præparatur, sed vetat sollicitudinem quæ mentem perturbat et ab æternis revocat.</span></p>
  </aside>

  <aside id="FN406">
    <p class="f"><a class="notebackref" href="#LK12_24"><span class="notemark">‡‡</span> 12:24</a> <span class="fk">Considerate. </span><span class="ft"> Sancti merito avibus comparantur, qui nihil in mundo habentes, nec laborantes, sola contemplatione æterna petunt, jam similes angelis. </span><span class="fk">Quanto magis. </span><span class="ft"> Si volatilibus non laborantibus, nec communes fructus aliquo sibi dominatu specialius vindicantibus providentia Dei necessaria largitur, verum est causam inopiæ nostræ avaritiam indicare, qui communia quasi propria vindicamus et aliis invidemus.</span></p>
  </aside>

  <aside id="FN407">
    <p class="f"><a class="notebackref" href="#LK12_26"><span class="notemark">§§</span> 12:26</a> <span class="fk">Si ergo neque. </span><span class="ft"> Si nec in augmentatione corporis vestri operari potestis, quæ operatio est Deo minima ad comparationem spiritualis creaturæ, quid solliciti estis de cæteris majoribus, id est de animæ conservatione.</span></p>
  </aside>

  <aside id="FN408">
    <p class="f"><a class="notebackref" href="#LK12_27"><span class="notemark">***</span> 12:27</a> <span class="fk">Considerate lilia. </span><span class="ft"> Aperta comparatio. Lilia non sicut cæteri fructus aliquem agricolarum cultum requirunt. Solet etiam per lilium cœlestis beatitudo significari, ad quam nos invitat Dominus. Lilia non silvis sed in hortis nascuntur, sic et nos in hortis virtutum nasci debemus. </span><span class="fk">Nec Salomon. </span><span class="ft"> AMBR. Salomon et hic vestitus, et alibi coopertus gloria dicitur, qui infirmitatem corporeæ naturæ veluti quadam virtute mentis adopertam, operum gloria vestiebat. </span><span class="fk">Vestiebat sicut unum. </span><span class="ft"> Quæ purpura regum, quæ pictura textricum potest floribus comparari? Ipse color dicitur vestimentum floris, sicut dicitur: Operuit istum rubor.</span></p>
  </aside>

  <aside id="FN409">
    <p class="f"><a class="notebackref" href="#LK12_28"><span class="notemark">†††</span> 12:28</a> <span class="fk">Cras in clibanum. </span><span class="ft"> Cras in Scripturis pro futuro ponitur, dicente Jacob: </span><span class="fk">Exaudiet me cras justitia mea</span><span class="ft"> Gen. 30..</span></p>
  </aside>

  <aside id="FN410">
    <p class="f"><a class="notebackref" href="#LK12_29"><span class="notemark">‡‡‡</span> 12:29</a> <span class="fk">Nolite quærere quid manducetis, aut quid bibatis. </span><span class="ft"> Non ait: Nolite quærere vel solliciti esse de cibo vel vestimento, sed expressius </span><span class="fk">quid manducetis aut quid bibatis. </span><span class="ft"> In quo videntur argui hi qui, spreto victu vel vestitu communi, lautiora vel austeriora præ his cum quibus vivunt, alimenta vel indumenta requirunt. </span><span class="fk">Nolite in sublime. </span><span class="ft"> Prohibita sollicitudine victus vel vestitus, quæ sunt ad necessitatem, prohibet etiam superbiam quæ solet de istis superabundantibus consequi: ideo hæc ne requiratis, quia talis sollicitudo facit infidelibus similes.</span></p>
  </aside>

  <aside id="FN411">
    <p class="f"><a class="notebackref" href="#LK12_30"><span class="notemark">§§§</span> 12:30</a> <span class="fk">Et hæc omnia. </span><span class="ft"> Quia omnia sunt filiorum, ideo hæc omnia adjicientur vobis, etiam non quærentibus, ut nec in præsenti nec in futuro desit aliqua gratia fidelibus, quibus si hæc subtrahuntur, ad probationem est, si dantur ad gratiarum actionem, quia </span><span class="fk">omnia cooperantur in bonum bonis. </span></p>
  </aside>

  <aside id="FN412">
    <p class="f"><a class="notebackref" href="#LK12_32"><span class="notemark">*</span> 12:32</a> <span class="fk">Nolite timere. </span><span class="ft"> Regnum quærite, et de regno ne diffidatis; quia Pater complacita bonitate dabit vobis regnum, non vestris meritis. </span><span class="fk">Pusillus. </span><span class="ft"> Vel ob comparationem majoris numeri reproborum, vel potius ob humilitatis devotionem, per quam humilitatem crescit Ecclesia, per quam pervenitur ad regnum.</span></p>
  </aside>

  <aside id="FN413">
    <p class="f"><a class="notebackref" href="#LK12_33"><span class="notemark">†</span> 12:33</a> <span class="fk">Vendite. </span><span class="ft"> Non tantum non timeatis ne propter regnum militantibus vitæ necessaria desint, sed etiam possessa vendite propter eleemosynam, quæ est via ad regnum, dum per eam peccata redimuntur. Non tantum cibos vestros communicate pauperibus, sed etiam vendite vestras possessiones, ut omnibus vestris semel pro Domino spretis postea labore manuum vestrarum operemini, unde vivatis vel eleemosynam faciatis. </span><span class="fk">Date eleemosynam. </span><span class="ft"> Qui pro cœlo omnia mundana spernit vendat quæ habet et distribuat: qui non est tantæ virtutis, de his quæ habet eleemosynam det. </span><span class="fk">Non deficientem. </span><span class="ft"> Temporalia, vel ex sua fragilitate deficiunt, vel si quid solidum superest, ut lapides pretiosi, a furibus possunt tolli. Sed data pro Christo æternum fructum conferunt in cœlis.</span></p>
  </aside>

  <aside id="FN414">
    <p class="f"><a class="notebackref" href="#LK12_34"><span class="notemark">‡</span> 12:34</a> <span class="fk">Ubi enim thesaurus. </span><span class="ft"> Universaliter, et de pecunia et de omnibus voluptatibus. Gulosi thesaurus est venter, ubi habet cor, sic et de aliis. Nam si in terra, cor est deorsum; si in cœlestibus, est in Christo fixum. Necesse est enim, ut quo præcesserit dilectionis thesaurus, illic et cogitationis sequatur affectus.</span></p>
  </aside>

  <aside id="FN415">
    <p class="f"><a class="notebackref" href="#LK12_35"><span class="notemark">§</span> 12:35</a> <span class="fk">Sint lumbi, </span><span class="ft"> etc., </span><span class="fk">et lucernæ. </span><span class="ft"> Deo non placet unum sine altero cum quis vel bona agit nondum refrenata luxuria, vel caste vivit, non exercens se per bona opera. Et ut ab amore temporalium possitis removeri, et bona quæ agitis, simplici intentione æternorum agatis, cingite lumbos, id est motus carnalium desideriorum refrenate, et habete lucernas ardentes, ut in operatione vestra solo Dei amore ardeatis et aliis exemplum præbeatis.</span></p>
  </aside>

  <aside id="FN416">
    <p class="f"><a class="notebackref" href="#LK12_36"><span class="notemark">**</span> 12:36</a> <span class="fk">Exspectantibus. </span><span class="ft"> Sive vitatis mala sive facitis bona, nihil mundamini, sed solum adventum Redemptoris exspectetis. </span><span class="fk">Quando revertatur. </span><span class="ft"> Ad nuptias Dominus ivit, cum post resurrectionem novus homo angelorum multitudinem sibi copulavit: a quibus revertitur, cum nobis per judicium manifestatur. Unde et bene de exspectantibus subdit: </span><span class="fk">Ut cum venerit, confestim aperiant ei. </span><span class="ft"> Non vult aperire judici pulsanti, qui timens videre iratum quem contempsit, de corpore exire metuit. Aperit qui judicem lætus et securus sustinet, et de propinqua morte gaudet, unde subditur: </span><span class="fk">Beati servi illi, quos cum </span><span class="fk">venerit, </span><span class="ft"> etc.</span></p>
  </aside>

  <aside id="FN417">
    <p class="f"><a class="notebackref" href="#LK12_37"><span class="notemark">††</span> 12:37</a> <span class="fk">Vigilantes. </span><span class="ft"> Vigilat qui oculos apertos in vero lumine tenet, ut tenebras negligentiæ evitet; qui etiam quod credidit operatur, qui sollicitus est in cura gregis sibi commissi. Quid vero vigilantibus debeatur subdit: </span><span class="fk">Amen dico vobis. </span></p>
  </aside>

  <aside id="FN418">
    <p class="f"><a class="notebackref" href="#LK12_38"><span class="notemark">‡‡</span> 12:38</a> <span class="fk">Et si venerit in secunda, </span><span class="ft"> etc. Vigilias vocat a similitudine excubantium. In nocte hujus mundi semper debemus esse contra hostem solliciti, et exspectare lucem venturam, id est adventum judicis. Prima ergo vigilia custodia pueritiæ est, secunda juventutis, tertia senectutis. Si quis vero in pueritia vigilare neglexerit, non tamen desperet, sed etiam in juventute vel saltem tandem in senectute resipiscat, quia pius judex moras nostras patienter exspectat. Qui ad excutiendam mentis desidiam exteriorum damnatorum similitudinem inducit, ut per hoc animus ad custodiam sui suscitetur. Unde, </span><span class="fk">Hoc autem scitote quoniam si sciret paterfamilias. </span><span class="ft"> Nesciente patrefamilias fur domum perfodit, quia dum a sui custodia spiritus dormit, improvisa mors carnis habitaculum irrumpit, et ad supplicia trahit. Furi autem resisteret si vigilaret, quia adventum judicis occulte venientem præcavens, pœnitendo occurreret.</span></p>
  </aside>

  <aside id="FN419">
    <p class="f"><a class="notebackref" href="#LK12_40"><span class="notemark">§§</span> 12:40</a> <span class="fk">Qua hora non putatis Filius hominis veniet? </span><span class="ft"> Ultimam horam semper ignorari voluit Dominus, ut semper sit suspecta, et ad eam semper præparetur.</span></p>
  </aside>

  <aside id="FN420">
    <p class="f"><a class="notebackref" href="#LK12_41"><span class="notemark">***</span> 12:41</a> <span class="fk">Ait autem ei Petrus. </span><span class="ft"> Cum Dominus duo proposuerit, scilicet et se subito venturum, et illos exspectando paratos esse debere, quærit Petrus si illa sublimia instituta cœlestis vitæ, quæ sunt necessaria se præparantibus, ad apostolos solum et similes eorum, an ad omnes salvandos pertineant.</span></p>
  </aside>

  <aside id="FN421">
    <p class="f"><a class="notebackref" href="#LK12_42"><span class="notemark">†††</span> 12:42</a> <span class="fk">Dixit autem Dominus. </span><span class="ft"> Respondens ad interrogata Dominus, primum et secundum judicium cunctis affuturum, et singulos pro meritis vel remunerandos vel damnandos dicit. Deinde, quod maxime quæsierat, supponit scilicet gratiam virtutum quam mundo attulerat, a singulis quantum potest esse sectandam, quod est ibi: </span><span class="fk">Ignem veni mittere in terram. Quis putas esse fidelis dispensator? </span><span class="ft"> Quasi dicat: Vobis, qui dispensatores estis instituti, hoc specialius convenit de custodia et præparatione, ut et vos et alios præparetis in adventum judicis, quia pauci sunt qui commissam sibi bene administrant dispensationem. </span><span class="fk">Et prudens quem constituit Dominus super familiam suam, ut, </span><span class="ft"> etc. Quam rarus est Domino propter Dominum serviens, oves Christi non ad lucrum, sed amore Christi pascens, prudens in futuro, sibi providens quem constituit; id est, quam rarus qui sit vocatus a Deo tanquam Aaron, et non magis se ingesserit, et qui non magis se pascat quam oves!</span></p>
  </aside>

  <aside id="FN422">
    <p class="f"><a class="notebackref" href="#LK12_43"><span class="notemark">‡‡‡</span> 12:43</a> <span class="fk">Beatus. </span><span class="ft"> Quasi dicat: Pauci sunt fideles. Iste autem qui repertus fuerit fideliter annonam verbi ministrat, et in curam gregis vigilans, æterna beatitudine glorificabitur.</span></p>
  </aside>

  <aside id="FN423">
    <p class="f"><a class="notebackref" href="#LK12_44"><span class="notemark">§§§</span> 12:44</a> <span class="fk">Super omnia quæ possidet. </span><span class="ft"> Quanta inter bonos auditores et bonos doctores est distantia meritorum, tanta et præmiorum. Auditores bonos facit discumbere et transiens ministrat, dispensatores constituit super omnia quæ possidet, non ut soli, sed ut præ cæteris habeant æterna, tum pro sua vita, tum pro gregis custodia.</span></p>
  </aside>

  <aside id="FN424">
    <p class="f"><a class="notebackref" href="#LK12_45"><span class="notemark">*</span> 12:45</a> <span class="fk">Quod si dixerit servus. </span><span class="ft"> Nota inter vitia servi ascriptum, quod tardum putat domini reditum. In virtutibus boni non annumerantur, quod hunc cito speraverit, sed tantum quod fideliter ministravit. Nihil ergo est melius, quam ut patienter sustineamus ignorare quod sciri non potest, sed tamen laboremus ut idonei inveniamur. </span><span class="fk">Et edere. </span><span class="ft"> Id est, cunctis sceleribus et illecebris sæculi, quæ mentem errare faciunt, occupari, vel ad litteram, si sit deditus gulæ et ebrietati.</span></p>
  </aside>

  <aside id="FN425">
    <p class="f"><a class="notebackref" href="#LK12_46"><span class="notemark">†</span> 12:46</a> <span class="fk">Partemque. </span><span class="ft"> Mali cum infidelibus punientur, sed differenter. Illi enim qui scienter peccant, gravius punientur. Minus graviter, qui peccant ex ignorantia. Et inter injustos tanto quisque tolerabiliorem habebit damnationem, quanto minorem habuit iniquitatem.</span></p>
  </aside>

  <aside id="FN426">
    <p class="f"><a class="notebackref" href="#LK12_48"><span class="notemark">‡</span> 12:48</a> <span class="fk">Paucis. </span><span class="ft"> Mitissima omnium pœna est eorum qui præter originale nullum insuper addiderunt delictum. AMBR. Multi existimantes se minus vapulaturos, si nesciant, etc., usque ad sed contemptores judicantur. </span><span class="fk">Omni autem. </span><span class="ft"> Merito malus cognoscens plus, et non cognoscens minus vapulabit quia illi plus, isti minus, commissum est: et ab omni cui plus committitur, plus exigitur.</span></p>
  </aside>

  <aside id="FN427">
    <p class="f"><a class="notebackref" href="#LK12_49"><span class="notemark">§</span> 12:49</a> <span class="fk">Ignem, </span><span class="ft"> etc. Quasi dicat: Tu quærebas, an omnes moneam accinctis lumbis, ardentibus lucernis adventum Domini præstolari? Sed ego qui tantum ob hoc veni in mundum ut a cupiditatibus mundi ad cœlestia homines accenderem, nil aliud volo, nisi ut incendii hujus jubar usque ad finem sæculi cunctas mundi partes illustret, et ut in cordibus fidelium ita ignescat, ne aliquo impetu fluctuum vel flatuum exstinguatur. </span><span class="fk">Baptismo autem habeo, </span><span class="ft"> etc. Et ut ignis iste in fidelium cordibus queat accendi, ita ut omnia temporalia perfecte et seipsos possint despicere, prius habeo baptismo baptizari, hoc est unctione proprii sanguinis perfundi: non enim daretur spiritus, nisi Jesus primum glorificaretur. </span><span class="fk">Et quomodo. </span><span class="ft"> Tanta est dignatio Domini, ut infundendæ nobis devotionis et consummandæ perfectionis in nobis, et maturandæ pro nobis studium passionis sibi inesse testetur, qui cum in se nil haberet unde doleret, nostris tamen angebatur ærumnis, et tempore mortis mœstitiam prætendebat, quam non ex metu mortis suæ, sed mora redemptionis nostræ assumpserat. </span><span class="fk">Usque dum perficiatur. </span><span class="ft"> Qui usque ad perfectionem angitur de perfectione est securus, nec de ipsa angitur, sed potius mors corporis absolutio est anxietatis, non coacervatio doloris.</span></p>
  </aside>

  <aside id="FN428">
    <p class="f"><a class="notebackref" href="#LK12_51"><span class="notemark">**</span> 12:51</a> <span class="fk">Putatis. </span><span class="ft"> Quomodo post baptisma passionis, et post adventum ignis terra sit arsura, dicit: Quia ad fidem Christi totus orbis contra se est divisus, unaquæque domus habuit fideles et infideles, his contra fidem, illis pro fide pugnantibus.</span></p>
  </aside>

  <aside id="FN429">
    <p class="f"><a class="notebackref" href="#LK12_52"><span class="notemark">††</span> 12:52</a> <span class="fk">In domo una. </span><span class="ft"> Unusquisque homo, domus una est, vel Dei, vel diaboli. Itaque homo spiritualis domus spiritualis est. </span><span class="fk">Divisi. </span><span class="ft"> Prima causa est religionis ad Deum, secunda pietatis ad proximum. Oportet enim ut divinis humana posthabeas. Non est ergo pignoribus renuntiandum, sed Deus omnibus præferendus. Etenim naturæ pignora sunt Dei beneficia, nec debet plus amari beneficium quod accipitur, quam Deus a quo beneficium acceptum servatur. </span><span class="fk">Tres in duos. </span><span class="ft"> Id est, filius et filia et nurus, in patrem et matrem, et duo in tres, id est, pater et mater, ubi etiam socrus intelligitur, in filium et filiam et nurum.</span></p>
  </aside>

  <aside id="FN430">
    <p class="f"><a class="notebackref" href="#LK12_54"><span class="notemark">‡‡</span> 12:54</a> <span class="fk">Dicebat autem. </span><span class="ft"> Cum apostolos etiam de suo primo adventu informasset, insinuans quid in eo factum sit, et de futuro, qualiter eum exspectare debeant, admonuisset, vertit sermonem ad turbas, in quibus Pharisæi erant, ut Matthæus indicat: Quia nec primum adventum factum credentes, nec secundum recte exspectantes, signum de cœlo quærebant tentantes. Hos ergo arguit, quia si vellent attendere, possent ex verbis prophetarum certum utriusque adventus habere indicium. </span><span class="fk">Cum videritis. </span><span class="ft"> Mystice. Nubes ab occasu oriens, carnem Christi a morte resurgentem significat, ex quo tempore imber Evangelicæ prædicationis omnibus terris est infusus. Auster flans ante æstum, leviores tribulationes ante judicium significat. </span><span class="fk">Nimbus venit. </span><span class="ft"> Ad litteram manifestus est sensus: Qui ex elementorum immutatione aurarum statum possunt prænoscere, possent etiam tempus utriusque adventus scire, tum ex dictis prophetarum, tum ex magnificentia operum.</span></p>
  </aside>

  <aside id="FN431">
    <p class="f"><a class="notebackref" href="#LK12_56"><span class="notemark">§§</span> 12:56</a> <span class="fk">Hypocritæ, </span><span class="ft"> etc. Et ne aliqui rudes in turba de imperitia sua sibi blandientes se excusarent, dicentes se legem et prophetas ignorare, supponit eos per naturalem rationem posse discernere, vel eum qui opera facit quæ nullus alius fecerat, supra hominem et Deum esse: vel post tot sæculi injustitias, justum Creatoris judicium esse venturum.</span></p>
  </aside>

  <aside id="FN432">
    <p class="f"><a class="notebackref" href="#LK12_58"><span class="notemark">***</span> 12:58</a> <span class="fk">Cum autem vadis. </span><span class="ft"> Cum in hac vita præparas te ad placatam faciem judicis videndam, quamvis sermo Dei sit contrarius tuæ carni, tamen eo utere sicut custodia data tibi in hoc itinere, ne contemptus te accuset. </span><span class="fk">Cum adversario. </span><span class="ft"> Adversarius noster in via est sermo Dei, contrarius nostris carnalibus desideriis in præsenti vita, a quo liberatur qui præceptis ejus humiliter subditur: alioquin ex sermonis contemptu reus, in examine judicis tenebitur peccator, quem judex exactori, id est diabolo, tradet; quia permittet ut diabolus animam ejus ad pœnam trahat, et ipse exactor qui pœnam exigit pro reatu quem suggessit, eam retrudet in gehennam. </span><span class="fk">Da operam, </span><span class="ft"> etc. Hæc etiam ad calcandas mundi illecebras et ad judicis adventum præstolandum pertinent. Quasi dicat: Quandoquidem constat districtum judicem esse venturum, ergo hic ita vivite, ne in illo judicio damnemini.</span></p>
  </aside>

  <aside id="FN433">
    <p class="f"><a class="notebackref" href="#LK12_59"><span class="notemark">†††</span> 12:59</a> <span class="fk">Reddas. </span><span class="ft"> Reddit semper pœnas pro peccatis patiendo, sed nunquam veniam consequendo.</span></p>
  </aside>

  <aside id="FN434">
    <p class="f"><a class="notebackref" href="#LK13_1"><span class="notemark">*</span> 13:1</a> <span class="fk">Aderant autem. </span><span class="ft"> Dum magister veritatis præsentes instrueret qualiter se præparare deberent ad adventum judicis, et qualiter qui se non præparant sunt damnandi, nuntiatur ei de Galilæis, quod quasi juste ideo petierunt, quod non bene se præparaverunt: et respondet Dominus, et illos vere fuisse peccatores et juste periisse, et similiter alios peccatores perituros, si se peccatores non attendunt. </span><span class="fk">Nuntiantes. </span><span class="ft"> Quasi dicant: Apparet istos fuisse peccatores et damnandos in æternum, qui tam scelerata morte ab impio præside inter sua sacrificia occisi sunt. </span><span class="fk">De Galilæis. </span><span class="ft"> Galilæi impias scelerata morte scelerum suorum pœnas solvunt, quibus tamen non ipsa mors obfuit, ut in secundam mortem mitterentur, sed improba vita. Puniti sunt autem ad correctionem viventium, ut flagellato pestilente stultus sapientior fiat, vel ad exemplar corrigi nolentium, ideoque pessime periturorum.</span></p>
  </aside>

  <aside id="FN435">
    <p class="f"><a class="notebackref" href="#LK13_3"><span class="notemark">†</span> 13:3</a> <span class="fk">Omnes, </span><span class="ft"> etc. Hoc impletum est post passionem Domini quando Romani impœnitentes Judæos incipiendo a Galilæa adeo devastaverunt, ut non solum atria templi, sed etiam interiora domus, quo Galilæorum accessus non erat, humano sanguine fœdarentur.</span></p>
  </aside>

  <aside id="FN436">
    <p class="f"><a class="notebackref" href="#LK13_4"><span class="notemark">‡</span> 13:4</a> <span class="fk">Sicut illi decem. </span><span class="ft"> Isti Hierosolymitæ sicut et Galilæi non soli peccatores fuerunt, sed in terrorem reliquorum puniti sunt; qui ruina turris pressi significant Judæos qui pœnitere noluerunt, cum suis mœnibus esse perituros. Nec frustra decem et octo, qui numerus apud Græcos ex iota et ita exprimitur, hoc est ex eisdem litteris quibus nomen Jesus incipit. Significat autem Judæos hinc maxime perituros, qui nomen Salvatoris recipere noluerint. Illa turris significat illum qui est turris fortitudinis, quæ merito in Siloa, quia Siloa, quod interpretatur </span><span class="fk">missus, </span><span class="ft"> significat eum qui missus a Patre venit in mundum, qui omnes super quos ceciderit conteret.</span></p>
  </aside>

  <aside id="FN437">
    <p class="f"><a class="notebackref" href="#LK13_6"><span class="notemark">§</span> 13:6</a> <span class="fk">Arborem fici. </span><span class="ft"> In origine humani generis Adam et Eva cum peccassent de foliis ficulneæ succinctoria sibi fecerunt. Per folia ergo ficulneæ intelliguntur peccata. Erant autem sub arbore fici, tanquam sub umbra mortis, de quibus dictum est: </span><span class="fk">Qui sedebant sub umbra mortis lumen ortum est eis</span><span class="ft"> Isa. 9..</span></p>
  </aside>

  <aside id="FN438">
    <p class="f"><a class="notebackref" href="#LK13_7"><span class="notemark">**</span> 13:7</a> <span class="fk">Quærens fructum. Vinea Domini sabaoh, domus Isræl est, </span><span class="ft"> in qua domo Synagoga condita est sicut ficus in vinea. Sed qui in vinea peccantem a viatoribus permisit diripi, hanc etiam ficum jussit excidi. In qua quærit fructum, non qui adesse nesciret, sed ostendit in figura, quia in Synagoga jam fructum habere deberet. Nec ante tempus quærit qui per triennium venit. Qui per Moysen Synagogam instituit, ipse in carne apparens in Synagoga crebris docet, fructum fidei quærit, sed in Pharisæis non reperit. </span><span class="fk">Dixit autem ad cultorem vineæ. </span><span class="ft"> Cultor vineæ, doctores sunt et apostoli quorum precibus et monitis assidua Dei cura suggeritur, quibus Dominus sæpe de infructuosa gente Judæorum conqueritur, quod per tres annos suæ visitationis, id est, in legalibus edictis, propheticis contestationibus, Evangelii gratia, negligens exstiterit. </span><span class="fk">Ut quid etiam terram, </span><span class="ft"> etc. Potest per terram sterili ficu occupatam Judaica plebs signari, quæ noxia præpositorum umbra premitur, ne lumen veritatis videat et exemplis eorum impeditur, ne sole dilectionis calescat; unde Matth. 23.: </span><span class="fk">Væ vobis, Scribæ et Pharisæi, </span><span class="ft"> etc. Terram occupat, qui locum quem tenet bonis operibus non exercet, qui exemplo pravitatis impedimentum præstat cæteris.</span></p>
  </aside>

  <aside id="FN439">
    <p class="f"><a class="notebackref" href="#LK13_8"><span class="notemark">††</span> 13:8</a> <span class="fk">Usquedum fodiam, </span><span class="ft"> etc. Donec radicem infructuosæ mentis humilem, et præsentium pressurarum, et æternæ damnationis incutiendo metum. Fossa quippe in imo est, et increpatio, dum mentem sibi demonstrat, humiliat. Novit cultor terram excolere, qui novit vitia reprehendere. Intellexit duritiam et superbiam Judæorum causam esse sterilitatis. Pollicetur itaque dura corda apostolicis ligonibus esse fodienda, et superbientia ad humilitatem revocanda. </span><span class="fk">Mittam stercora. </span><span class="ft"> Id est, malorum quæ fecit abominationem ad animum reducam, et compunctionis gratiam cum fructibus boni operis quasi de pinguedine stercoris exsuscitem. Peccata enim carnis stercora dicuntur, quæ immittuntur ad radicem arboris, quando pravitatis conscientiæ tangitur cogitationis memoria, et dum inde pœnitet quasi per tactum stercoris redit ad fecunditatem operis.</span></p>
  </aside>

  <aside id="FN440">
    <p class="f"><a class="notebackref" href="#LK13_9"><span class="notemark">‡‡</span> 13:9</a> <span class="fk">Et si quidem. </span><span class="ft"> Cum pœnitentiæ ordo exigeret, ut apponeret, reservabitur vel aliquid tale, nihil tamen subjunxit, sed suspendit sententiam. </span><span class="fk">Sin autem. </span><span class="ft"> Scilicet, non fecerit fructum, continue judicium venturæ damnationis annexuit, quia procliviores ad negandum quam ad credendum videbat.</span></p>
  </aside>

  <aside id="FN441">
    <p class="f"><a class="notebackref" href="#LK13_10"><span class="notemark">§§</span> 13:10</a> <span class="fk">Erat autem docens. </span><span class="ft"> Hanc similitudinem de ficulnea dicitur Dominus docuisse in Synagoga, ut intimetur ad ipsam Synagogam pertinuisse parabolam. Quod enim fructum quærit in ficulnea nec invenit, significat quod verbum commodat Synagogæ, nec illa recipit, quam tamen non ex toto exstirpandam, sed reliquias per fidem salvandas intelligens, mox ibidem primitivæ Ecclesiæ sanatio sub specie incurvæ mulieris subsequitur. Idem enim significat ficulnea reservata quod mulier erecta. </span><span class="fk">Sabbatis. </span><span class="ft"> Sabbatis docet et curvam erigit, quia per verbum prædicationis a temporalibus ad æterna erectos ad quietem resurrectionis perducit.</span></p>
  </aside>

  <aside id="FN442">
    <p class="f"><a class="notebackref" href="#LK13_11"><span class="notemark">***</span> 13:11</a> <span class="fk">Ecce mulier, </span><span class="ft"> etc. Hæc mulier non nisi post decem et octo annos erigi potuit, quia humana natura hanc corruptionem deponere et ad induendam incorruptionem æternæ beatitudinis erigi non poterit, nisi prius impleverit legem quæ in decem præceptis continetur, et gratiam in qua Christi resurrectio facta est et nostra exspectatur. </span><span class="fk">Annis, </span><span class="ft"> etc. Senarius in quo mundi creatura perfecta est, operum perfectionem signat, qui per tres multiplicatos decem et octo reddit, et signat eos qui in tribus temporibus Dominicæ visitationis, scilicet ante legem et sub lege et sub gratia, perfectionem operum habent. Hoc ergo tempore Judæa a suæ mentis rectitudine curvata fuit, quæ magis terrena quam cœlestia noverat, operatur.</span></p>
  </aside>

  <aside id="FN443">
    <p class="f"><a class="notebackref" href="#LK13_14"><span class="notemark">†††</span> 13:14</a> <span class="fk">Quia Sabbato. </span><span class="ft"> Deus ab operibus mundi Sabbato requievit. Unde et Moyses Sabbato a servili et noxia actione feriandum præcepit, præfigurans tempus quo nostra sæcularia opera, non vero religiosa, id est laudandi Deum cessabunt. In signum hujus rei etiam Sabbato Dominus curat. Hoc autem non intelligens archisynagogus fallitur et fallit, quia lex in Sabbato non hominem curare, sed servilia opera facere, id est peccatis gravari prohibuit.</span></p>
  </aside>

  <aside id="FN444">
    <p class="f"><a class="notebackref" href="#LK13_15"><span class="notemark">‡‡‡</span> 13:15</a> <span class="fk">Hypocritæ. </span><span class="ft"> Merito hypocritas, id est simulatores vocat, qui cum magistri plebium videri appetant, sanationem hominis non reverentur postponere curæ pecoris. </span><span class="fk">Non solvit bovem. </span><span class="ft"> Mystice. Bos qui cognovit possessorem suum et asinus qui novit præsepe domini sui, Judaicum et Gentilem populum significant, qui uterque peccati vinculis absolutus, sitim æstumque hujus mundi per haustum Dominici fontis deposuit. In his ergo duobus animalibus vocationem duorum populorum, adversantibus Judæis, prænuntiat Dominus.</span></p>
  </aside>

  <aside id="FN445">
    <p class="f"><a class="notebackref" href="#LK13_16"><span class="notemark">§§§</span> 13:16</a> <span class="fk">Hanc autem, </span><span class="ft"> etc. Filia Abrahæ, quæque fidelis anima filia Abrahæ, Ecclesia de utroque populo ad fidem collecta, quæ tempore legis et Dominicæ resurrectionis impleto, per septiformem gratiam Spiritus sancti vincula longæ captivitatis erupit: et sic idem est bovem vel asinum a præsepio solutos ad potum agi, quod est filiam Abrahæ a vinculo noxiæ inclinationis erigi</span></p>
  </aside>

  <aside id="FN446">
    <p class="f"><a class="notebackref" href="#LK13_17"><span class="notemark">*</span> 13:17</a> <span class="fk">Erubescebant omnes. </span><span class="ft"> Qui de dictis Salvatoris erubescunt, ficulneæ sterili se similes ostendunt. Qui ergo gaudent de miraculis, pertinent ad filiam Abrahæ, id est Ecclesiam, Deum de sua erectione glorificantem. </span><span class="fk">Adversarii. </span><span class="ft"> Scribæ et Pharisæi, qui nec aperte veritati contradicere possunt, nec propter invidiam credere volunt. </span><span class="fk">Omnis populus gaudebat. </span><span class="ft"> Simplices, humiles verba veritatis et miracula amantes, et isti sunt figura gentium, quæ excæcatis Judæis congregandæ sunt ad fidem per humilitatem. Unde et Salvator fidem eorum commendat sub comparatione grani sinapis.</span></p>
  </aside>

  <aside id="FN447">
    <p class="f"><a class="notebackref" href="#LK13_18"><span class="notemark">†</span> 13:18</a> <span class="fk">Dicebat ergo. </span><span class="ft"> Quandoquidem aderant gaudentes et glorificantes, dicebat ad commendationem et instructionem illorum qui per humilitatem et fidei fervorem exaltandi sunt in Ecclesia.</span></p>
  </aside>

  <aside id="FN448">
    <p class="f"><a class="notebackref" href="#LK13_19"><span class="notemark">‡</span> 13:19</a> <span class="fk">Simile est, </span><span class="ft"> etc. Granum sinapis, res vilis et simplex, sed, si teritur, vim suam fundit. Regnum ergo cœlorum, id est fides per quam venitur ad regnum, comparatur grano sinapis: quia primo humilis et quasi abjecta et amari saporis propter infirmitatem Christi et scandalum crucis; sed trita adversis, gratiam suæ virtutis effundit et odore suo circumstantes adimplet, dum gloriam resurrectionis et ascensionis etiam post mortem prædicavit toto orbe terrarum. Vel corpus Christi granum sinapis, quod accipiens Joseph in horto sepelivit, quod postea in resurrectione et ascensione crevit. Expandit ramos, prædicatores per totum mundum mittens, in quorum dictis et consolationibus fideles a fatigatione mundi respirant.</span></p>
  </aside>

  <aside id="FN449">
    <p class="f"><a class="notebackref" href="#LK13_21"><span class="notemark">§</span> 13:21</a> <span class="fk">Quod acceptum, </span><span class="ft"> etc. Mulier Ecclesia, cujus farina sumus, quotquot timoris et spei exercitio quasi mola superiore et inferiore conterimur, ut unus panis multi simus in Christo. Abscondit ergo Ecclesia fermentum dilectionis in farinæ sata tria, quia præcipit ut diligamus Deum toto corde, tota anima, tota virtute.</span></p>
  </aside>

  <aside id="FN450">
    <p class="f"><a class="notebackref" href="#LK13_22"><span class="notemark">**</span> 13:22</a> <span class="fk">Et ibat, </span><span class="ft"> etc. Ubique indifferenter prædicabat, non personas discernens, sed salutem credentibus quærens.</span></p>
  </aside>

  <aside id="FN451">
    <p class="f"><a class="notebackref" href="#LK13_24"><span class="notemark">††</span> 13:24</a> <span class="fk">Contendite intrare, </span><span class="ft"> etc. Quasi diceret: Vere pauci, et illi cum magnis laboribus, quia nisi mentis intentio ferveat, unda mundi non vincitur, per quam anima ad ima semper revocatur.</span></p>
  </aside>

  <aside id="FN452">
    <p class="f"><a class="notebackref" href="#LK13_25"><span class="notemark">‡‡</span> 13:25</a> <span class="fk">Cum autem, </span><span class="ft"> etc. Paterfamilias Christus, cum ubique ex Divinitate sit, illis jam intus esse dicitur, quos in cœlo præsens sua visione lætificat, sed quasi foris est his quos in hac peregrinatione certantes occultus adjuvat. Intrabit ergo cum totam Ecclesiam ad sui contemplationem perducet. Claudet ostium, cum reprobis locum pœnitentiæ tollet, qui foris stantes pulsabunt, id est a justis segregati, misericordiam quam contempserunt frustra implorabunt. </span><span class="fk">Incipietis foris stare. </span><span class="ft"> Modo tempore misericordiæ contendite, quia tempore judicii reprobis tollitur locus pœnitentiæ, qui nunc aperitur cunctis pie quærentibus. </span><span class="fk">Nescio vos. </span><span class="ft"> Non novit lux tenebras, id est non aspicit, quia, si aspiceret, tenebræ non essent.</span></p>
  </aside>

  <aside id="FN453">
    <p class="f"><a class="notebackref" href="#LK13_26"><span class="notemark">§§</span> 13:26</a> <span class="fk">Manducavimus, </span><span class="ft"> etc. Non festivitatum epulatio juvat, quæ fidei pietas non commendat. Non scientia Scripturarum notum Deo facit, quem operum iniquitas indignum ostendit. Vel de Judæis simpliciter intelligendum est, qui respuentes mysteria fidei, gratos se Deo arbitrantur, quod in templo victimis oblatis coram Domino epulantur, et lectionem prophetarum auscultant. Vel mystice: Manducat coram Domino et bibit, qui verbi pabulum avide suscipit. </span><span class="fk">In plateis, </span><span class="ft"> etc. Scriptura in obscurioribus cibus est, quia quasi exponendo frangitur, et manducando glutitur. Potus enim in apertioribus, ubi ita absorbetur sicut invenitur. Et occulta ergo et aperta se intellexisse testantur, qui, reprobante judice, quod manducaverunt conqueruntur.</span></p>
  </aside>

  <aside id="FN454">
    <p class="f"><a class="notebackref" href="#LK13_28"><span class="notemark">***</span> 13:28</a> <span class="fk">Ibi erit fletus, </span><span class="ft"> etc. Fletus de ardore, stridor dentium de frigore solet excitari, quia ibi transibunt ab aquis nivium ad calorem nimium. Vel stridor prodit indignantis affectum, quod sero pœnitet, quod deliquit pertinaciter. Vel stridebunt dentibus, qui hic de edacitate gaudebunt. Flebunt oculi qui hic per concupiscentias vagabuntur. Et nota per fletum qui est oculorum, et stridorem dentium, veram impiorum resurrectionem.</span></p>
  </aside>

  <aside id="FN455">
    <p class="f"><a class="notebackref" href="#LK13_29"><span class="notemark">†††</span> 13:29</a> <span class="fk">Et venient. </span><span class="ft"> Multi prius ferventes postea torpent. Multi prius frigidi, subito ardescunt. Multi in sæculo despecti, in futuro sunt glorificandi. Alii apud homines gloriosi, in futuro sunt damnandi. Vel gentiles, qui diu sine fide vixerant, ad fidem sunt vocandi, Judæi exsecrandi.</span></p>
  </aside>

  <aside id="FN456">
    <p class="f"><a class="notebackref" href="#LK13_32"><span class="notemark">‡‡‡</span> 13:32</a> <span class="fk">Dicite vulpi, </span><span class="ft"> etc. Vulpis animal dolosum, in fovea ad insidias latens, odore fetens, nunquam rectis itineribus incedens. Hæc omnia hæreticis (quorum typum tenet Herodes) congruunt, qui Christum, id est humilitatem Christianæ fidei, in credentibus conantur exstinguere. </span><span class="fk">Ecce ejicio dæmonia, </span><span class="ft"> etc. Quasi diceret: Nec Herodes, nec hæretici quorum ipse figura est, poterunt perturbare quod intendo facere. Intendo autem ejicere dæmonia de cordibus hominum, ut relictis vanitatibus in me credant; et perficere sanitates, ut secundum mea præcepta vivant; postea consummor in meo corpore, quod est Ecclesia, quam in die resurrectionis glorificatam ad consortium angelorum perducam.</span></p>
  </aside>

  <aside id="FN457">
    <p class="f"><a class="notebackref" href="#LK13_33"><span class="notemark">§§§</span> 13:33</a> <span class="fk">Verumtamen oportet. </span><span class="ft"> Non poterit perturbare Herodes quin ita agam et ita consummar, sed nec mortem corporis mei poterit operari, quam in Jerusalem oportet fieri, ubi non ipse sed Pilatus dominatur. </span><span class="fk">Hodie et cras, </span><span class="ft"> etc. Prima dies, est per Dei gratiam abrenuntiare vanitatibus. Secunda, concordare veritati moribus et vita. Tertia, est ultima glorificatio.</span></p>
  </aside>

  <aside id="FN458">
    <p class="f"><a class="notebackref" href="#LK13_34"><span class="notemark">*</span> 13:34</a> <span class="fk">Jerusalem, </span><span class="ft"> etc. Ubi prophetæ mei, ibi ego caput prophetarum debeo immolari, pro quo peccato juste ipsa destruetur, cui destructioni eorum sicut pius pater condoleo. </span><span class="fk">Quoties volui congregare. </span><span class="ft"> Ac si dicat: Ego volui et tu noluisti: et quotquot congregavi mea voluntate semper efficaci, te nolente feci, quia ingrata semper fuisti. </span><span class="fk">Filios tuos. </span><span class="ft"> In hoc quod dicit: </span><span class="fk">Quoties volui congregare filios tuos, </span><span class="ft"> etc., omnes retro prophetas a se missos testatur. </span><span class="fk">Quemadmodum avis, </span><span class="ft"> etc. Pulchre qui Herodem de sua nece tractantem vulpem vocaverat, se avi comparat, quia fraudulenta vulpes semper avibus insidias tendit.</span></p>
  </aside>

  <aside id="FN459">
    <p class="f"><a class="notebackref" href="#LK13_35"><span class="notemark">†</span> 13:35</a> <span class="fk">Domus vestra. </span><span class="ft"> Templum vel civitas, quia, occiso Domino, Romani quasi vacuum nidum diripientes, tulerunt locum et gentem. </span><span class="fk">Non videbitis me, </span><span class="ft"> etc. Nisi pœnitentiam egeritis et confessi fueritis me Filium omnipotentis Patris, in secundo adventu faciem meam non videbitis. </span><span class="fk">Cum dicetis, </span><span class="ft"> etc. Hoc quidem turbæ dixerunt Domino veniente in Jerusalem. Sed quia Lucas non dicit Dominum ad Galilæos postea reversum, ut ab illis hoc ei decantaretur, cogit mystice hoc de adventu claritatis intelligi.</span></p>
  </aside>

  <aside id="FN460">
    <p class="f"><a class="notebackref" href="#LK14_1"><span class="notemark">*</span> 14:1</a> <span class="fk">Et factum est, </span><span class="ft"> etc., aqua, inde hydropis, morbus aquosus subcutaneus, de vitio vesicæ natus cum inflatione turgente et anhelitu fetido. Et est proprium hydropici, quanto plus bibit, tanto plus sitit, et ideo comparatur ei quem fluxus carnalium voluptatum exuberans aggravat, comparaturque diviti avaro.</span></p>
  </aside>

  <aside id="FN461">
    <p class="f"><a class="notebackref" href="#LK14_3"><span class="notemark">†</span> 14:3</a> <span class="fk">Si licet, </span><span class="ft"> etc. Sabbatis præcipue docet et operatur Jesus, non solum propter spirituale sabbatum, sed et propter populi celebriorem conventum, quærens salutem omnium.</span></p>
  </aside>

  <aside id="FN462">
    <p class="f"><a class="notebackref" href="#LK14_4"><span class="notemark">‡</span> 14:4</a> <span class="fk">At illi tacuerunt. </span><span class="ft"> Merito tacent, qui contra se dicturum quidquid dixerat vident. Si enim licet, cur observant? Si non licet, cur pecora curant? </span><span class="fk">Ipse vero. </span><span class="ft"> Ideo ante Pharisæos hydropicum sanat, et mox contra avaritiam disputat, ut ipsos avaritiæ arguat per quam sabbatum violant, et legem male interpretantur. In sabbato enim non a bonis, sed a malis operibus feriandum est, unde dicitur: </span><span class="fk">Omne opus servile non facietis in eo</span><span class="ft"> Lev. 23., id est peccatum. Sic in æterna requie a malis tantum feriabitur, non a bonis.</span></p>
  </aside>

  <aside id="FN463">
    <p class="f"><a class="notebackref" href="#LK14_5"><span class="notemark">§</span> 14:5</a> <span class="fk">Cujus vestrum. </span><span class="ft"> Competenti exemplo solvit quæstionem, ut ostendat eos sabbatum violare in opere cupiditatis, qui eum violare arguunt in opere charitatis. </span><span class="fk">Bos in puteum. </span><span class="ft"> Congrue animali quod decidit in puteum hydropicum comparat, quia noxio humore peribat. Et bene bovem et asinum nominat, ut vel sapientes vel hebetes, vel utrumque populum signat, scilicet Judæum pressum jugo legis, et gentilem nulla ratione domitum, sed stolidum et brutum, quos omnes a puteo concupiscentiæ demersos extrahit: </span><span class="fk">Omnes enim peccaverunt, et egent gratia Dei</span><span class="ft"> Rom. 35..</span></p>
  </aside>

  <aside id="FN464">
    <p class="f"><a class="notebackref" href="#LK14_7"><span class="notemark">**</span> 14:7</a> <span class="fk">Dicebat autem. </span><span class="ft"> Postquam convicerat illos de avaritia et violatione sabbati, incipit docere de Evangelica gratia illos qui aderant idonei, invitans illos ad humilitatem contra tumorem quem habebant in lege Pharisæi, vel intendens in doctrina sua quomodo debeant accubitus in Ecclesia eligere.</span></p>
  </aside>

  <aside id="FN465">
    <p class="f"><a class="notebackref" href="#LK14_8"><span class="notemark">††</span> 14:8</a> <span class="fk">Cum invitatus fueris: </span><span class="ft"> Cum per gratiam fidei vocatus a prædicatore, membris Ecclesiæ te junxeris, non te de meritis gloriando, quasi cæteris sublimior extollas. </span><span class="fk">Ne forte honoratior. </span><span class="ft"> Honoratiori post invitato locum dat, qui de suæ conversationis confidentia securior factus, cito illorum qui se in Christo secuti sunt agilitate præitur. Et cum rubore novissimum locum tenet, etc., cum de aliis meliora cognoscens, quidquid de sua operatione altum senserat, humiliat, dicens cum Propheta: </span><span class="fk">Exaltatus autem humiliatus sum et confusus</span><span class="ft"> Psal. 87..</span></p>
  </aside>

  <aside id="FN466">
    <p class="f"><a class="notebackref" href="#LK14_9"><span class="notemark">‡‡</span> 14:9</a> <span class="fk">Et tunc incipias, </span><span class="ft"> etc. Et tunc, erubescens quod de te aliquando majora præsumpsisti, incipies ad pœnitentiam humiliari, et te minoris cognoscere meriti, ne nunc incipias quærere quod tibi servatur in fine, quia hæreditas ad quam festinatur in principio, in novissima benedictione deficiet.</span></p>
  </aside>

  <aside id="FN467">
    <p class="f"><a class="notebackref" href="#LK14_10"><span class="notemark">§§</span> 14:10</a> <span class="fk">Tunc erit tibi gloria, </span><span class="ft"> etc. Quotidie Dominus, dum convivas suos visitat et dijudicat, tanta spiritus sui humilibus dona præstat, ut eos cœtus fidelium cum admiratione glorificet; stupensque in auctoris sui laudem prosiliat, dicens: </span><span class="fk">Mihi autem nimis honorificati sunt amici tui, Deus</span><span class="ft"> Psal. 138..</span></p>
  </aside>

  <aside id="FN468">
    <p class="f"><a class="notebackref" href="#LK14_12"><span class="notemark">***</span> 14:12</a> <span class="fk">Dicebat autem. </span><span class="ft"> Secundum ordinem litteræ. Postquam monuit invitatos qualiter debeant accumbere, monet et invitatorem quos debeat invitare, ne temporalis expensio bonorum quam facit cedat in vacuum, vel forsitan augmentet peccatum: sed ita expendat temporalia, ut per hæc pateat via ad æterna. </span><span class="fk">Et ei qui se invitaverat. </span><span class="ft"> Principi Pharisæorum loquitur, qui forsitan superbire poterat, quia tot ad convivium quasi ex misericordia vocaverat; vel sicut ex verbis Domini potest concipi, ideo potius invitaverat, ut ab illis iterum invitaretur, et sic nulla specialis retributio sequeretur. </span><span class="fk">Noli vocare amicos. </span><span class="ft"> Fratres, amicos, et divites alterutrum convivia celebrare, non quasi scelus interdicit, sed ostendit non valere ad præmia vitæ. Sunt autem et quædam talium divitum convivia, quæ non solum in præsenti retributiones, sed etiam damnationem percipiunt futuro; unde Apostolus: </span><span class="fk">Non in comessationibus </span><span class="fk">et ebrietatibus</span><span class="ft"> Rom. 8., id est in luxuriosis conviviis, quæ aut collatione omnium celebrantur, aut vicibus contubernalibus solent exhiberi, ubi neminem pudeat aliquid inhonestum facere vel dicere. </span><span class="fk">Ne forte. </span><span class="ft"> Quasi dicat: Si intendis invitare, ut inviteris, ibi potes falli; sed si distribueris pauperibus, de mercede non falleris.</span></p>
  </aside>

  <aside id="FN469">
    <p class="f"><a class="notebackref" href="#LK14_13"><span class="notemark">†††</span> 14:13</a> <span class="fk">Voca pauperes. </span><span class="ft"> Qui pauperes vocat in futuro præmium percipiet. Qui amicos et fratres et divites vocat, recepit mercedem suam. Sed si hoc propter Deum facit, in exemplum filiorum Job, sicut cætera fraternæ dilectionis officia, ipse qui jussit remunerat. Qui luxuriosos propter lasciviam vocat, pœna non carebit.</span></p>
  </aside>

  <aside id="FN470">
    <p class="f"><a class="notebackref" href="#LK14_14"><span class="notemark">‡‡‡</span> 14:14</a> <span class="fk">In resurrectione. </span><span class="ft"> Cum omnes resurrecturi sint, tamen singulariter et quasi propria dicitur resurrectio justorum, qui in ea sunt immutandi.</span></p>
  </aside>

  <aside id="FN471">
    <p class="f"><a class="notebackref" href="#LK14_15"><span class="notemark">§§§</span> 14:15</a> <span class="fk">Hæc cum audisset, </span><span class="ft"> etc. Illectus dulcedine auditæ resurrectionis in laudem ejus prorumpit, et in ea vere beatos fore asserit, etsi non bene intelligat quibus meritis ad illam beatitudinem possit attingi. </span><span class="fk">Beatus, </span><span class="ft"> etc. </span><span class="fk">Si quis manducaverit ex hoc pane, vivet in æternum</span><span class="ft"> Joan. 6.. Si quis incarnationis sacramento perfecte incorporatus, divinæ majestatis visione frui meruerit, hic æterna beatitudine gaudebit. Sed quia multi fide tenus quasi orando percipiunt, dulcedinem vero ejus veraciter attingere fastidiunt, torpor eorum redarguitur.</span></p>
  </aside>

  <aside id="FN472">
    <p class="f"><a class="notebackref" href="#LK14_16"><span class="notemark">*</span> 14:16</a> <span class="fk">Homo quidam, </span><span class="ft"> etc. Verbum incarnatum satietatem internæ dulcedinis multis præparavit, sed pauci veniunt, quia multi qui per fidem ei subjiciuntur male vivendo ei continuo contradicunt. </span><span class="fk">Cœnam magnam. </span><span class="ft"> Hoc convivium, non prandium sed cœna dicitur, quia post prandium de quo Matthæus agit, cœna restat, post cœnam nullum convivium restat: de prandio multi, et de cœna nullus ejicitur.</span></p>
  </aside>

  <aside id="FN473">
    <p class="f"><a class="notebackref" href="#LK14_17"><span class="notemark">†</span> 14:17</a> <span class="fk">Et misit servum. </span><span class="ft"> Hora cœnæ finis sæculi; unde Apostolus: Nos scimus </span><span class="fk">in quos fines sæculorum devenerunt</span><span class="ft"> I Cor. 10.. In hoc fine mittitur servus, id est ordo prædicatorum ad invitatos per legem et prophetas, ut repulso fastidio ad gustandam cœnam se præpararent, quia omnia jam sunt parata. Christo enim immolato, introitus regni patet.</span></p>
  </aside>

  <aside id="FN474">
    <p class="f"><a class="notebackref" href="#LK14_18"><span class="notemark">‡</span> 14:18</a> <span class="fk">Et cœperunt, </span><span class="ft"> etc. Ideo excusant, quia nemini intercluditur regnum, nisi quem suæ vocis professio excluserit. Excusat autem se omnis qui plus terrena quam cœlestia diligit, etiamsi ad cœlestia se tendere dicat. </span><span class="fk">Villam emi. </span><span class="ft"> Villa, id est terrena substantia. Exit ergo videre villam, qui sola exteriora cogitat propter substantiam, et hoc est quod ab amatoribus mundi prius quæritur, scilicet substantia corporis. AUG. In empta villa, dominatio notatur et superbia. Habere enim villam, etc., usque ad amor rerum terrenarum viscus est spiritualium pennarum. </span><span class="fk">Rogo te. </span><span class="ft"> Dum dicit: </span><span class="fk">Rogo te, habe me excusatum, </span><span class="ft"> humilitas sonat in voce dum venire contemnit, superbia in actione.</span></p>
  </aside>

  <aside id="FN475">
    <p class="f"><a class="notebackref" href="#LK14_19"><span class="notemark">§</span> 14:19</a> <span class="fk">Juga boum. </span><span class="ft"> Quinque juga boum, quinque corporis sensus, qui recte juga dicuntur, qui in utroque sexu geminantur; qui quoniam non interna, sed sola exteriora cognoscunt et tangunt, recte per eos curiositas designatur, quæ dum exterius investigat vitam proximi, sua intima nescit. Et curiosi animus quanto est peritus alieni, tanto ignarus sui. Nec discrepant verba excusantis a significatione sui vitii, dum dicit: </span><span class="fk">Eo probare illa. </span><span class="ft"> Quia probatio ad curiositatem solet pertinere.</span></p>
  </aside>

  <aside id="FN476">
    <p class="f"><a class="notebackref" href="#LK14_20"><span class="notemark">**</span> 14:20</a> <span class="fk">Uxorem duxi. </span><span class="ft"> Quia multi non propter fecunditatem, sed propter desideria carnis uxores ducunt, ideo per rem istam carnis voluptas designatur, propter quam ad cœnam Dei fastidiosus venire recusat.</span></p>
  </aside>

  <aside id="FN477">
    <p class="f"><a class="notebackref" href="#LK14_22"><span class="notemark">††</span> 14:22</a> <span class="fk">Factum est, </span><span class="ft"> etc. Multos tales ex Judæis ad cœnam tuam collegimus, sed isti locum convivii tui non implent, superest locus ubi gentium numerositas suscipiatur.</span></p>
  </aside>

  <aside id="FN478">
    <p class="f"><a class="notebackref" href="#LK14_23"><span class="notemark">‡‡</span> 14:23</a> <span class="fk">Exi in vias et sepes, </span><span class="ft"> etc. Nota quod in hac tertia invitatione non dicitur: Invita, sed Compelle intrare. Qui enim hujus mundi adversitatibus fracti ad Dei amorem redeunt, atque a præsentis vitæ desideriis corriguntur, illi non nisi compulsi intrant. Quidam autem vocantur et contemnunt, qui domum intellectus accipiunt, sed opere non implent. Quidam vocantur et veniunt, qui acceptam intelligentiam opere adimplent.</span></p>
  </aside>

  <aside id="FN479">
    <p class="f"><a class="notebackref" href="#LK14_25"><span class="notemark">§§</span> 14:25</a> <span class="fk">Ibant autem turbæ, </span><span class="ft"> etc. Turbæ quæ sequuntur Jesum iter facientem in Jerusalem, signant eos qui ad cœnam invitati vel compulsi veniunt, et tota intentione Jesum imitantur, præcedentem ad æternæ pacis visionem. Hos ergo instruit qui sincero amore patriam illam debeant appetere, et pro ea carnalis pietatis affectibus renuntiare.</span></p>
  </aside>

  <aside id="FN480">
    <p class="f"><a class="notebackref" href="#LK14_26"><span class="notemark">***</span> 14:26</a> <span class="fk">Si quis venit. </span><span class="ft"> Simul et odisse et diligere possumus: ut et cognitione conjunctos, et divino præcepto diligamus, et quos adversarios in via Dei patimur, odiendo et fugiendo nesciamus. </span><span class="fk">Adhuc. </span><span class="ft"> Tunc bene animam odimus, cum ejus carnalibus desideriis non acquiescimus, sed reluctamur et frangimus.</span></p>
  </aside>

  <aside id="FN481">
    <p class="f"><a class="notebackref" href="#LK14_27"><span class="notemark">†††</span> 14:27</a> <span class="fk">Et qui non bajulat. </span><span class="ft"> Crux duobus modis bajulatur: cum vel per abstinentiam caro afficitur, vel per compassionem proximi affligitur animus. </span><span class="fk">Et venit post me. </span><span class="ft"> Aliquis enim carnem lacerat pro inani gloria, vel proximo carnaliter compatitur ut culpæ faveat, hic crucem ferre videtur, sed Deum non sequitur.</span></p>
  </aside>

  <aside id="FN482">
    <p class="f"><a class="notebackref" href="#LK14_28"><span class="notemark">‡‡‡</span> 14:28</a> <span class="fk">Quis enim ex vobis. </span><span class="ft"> Postquam Dominus sequentibus se in Jerusalem dedit sublimia præcepta de contemptu mundi, et de abjectione corporis, supponit præceptum de perseverantia, ad quam necessaria est cum humilitate patientia. Et hoc per simile ædificantis. </span><span class="fk">Turrim ædificare. </span><span class="ft"> Quia sublimia præcepta dedit, ædificandæ sublimitatis comparationem subjungit. </span><span class="fk">Computat sumptus. </span><span class="ft"> Ille computat sumptus, qui discernit esse erogandam temporalem pecuniam, et cor avertendum a cupiditatibus mundi, et animam præparandam contra adversa mundi.</span></p>
  </aside>

  <aside id="FN483">
    <p class="f"><a class="notebackref" href="#LK14_29"><span class="notemark">§§§</span> 14:29</a> <span class="fk">Omnes qui vident. </span><span class="ft"> Sicut ait Apostolus: </span><span class="fk">Facti sumus spectaculum mundo, angelis et hominibus</span><span class="ft"> II Cor. 4.. Et in omni quod agimus, considerare occultos adversarios debemus, qui nostris operibus insidiantur, et nisi contra eos vigilemus, patimur irrisores quos habemus ad malum suasores.</span></p>
  </aside>

  <aside id="FN484">
    <p class="f"><a class="notebackref" href="#LK14_31"><span class="notemark">*</span> 14:31</a> <span class="fk">Aut quis, </span><span class="ft"> etc. Post similitudinem de turre ædificanda, supponit similitudinem majoris rei, de rege pugnaturo. In quo ostenditur per impletionem præcedentium mandatorum nullum ad gloriam posse pertingere, nisi severi judicis sententia temperetur per misericordiam. In conspectu enim Dei omnis homo imperfectus. </span><span class="fk">Si possit. </span><span class="ft"> Quasi cum decem millibus occurrit Deo, qui offert opera decem mandatorum quæ exterius gessit. Sed Deus quasi cum duplicato numero contravenit, cum vix illum præparatum in solo opere, discutit simul de opere et cogitatione. Et ideo, dum adhuc longe est per dilationem judicii, nos fragilitatis nostræ insufficientiam attendentes, ad impetrandam severi judicis pacem debemus præmittere legationem lacrymarum, bonorum operum, piorum affectum.</span></p>
  </aside>

  <aside id="FN485">
    <p class="f"><a class="notebackref" href="#LK14_33"><span class="notemark">†</span> 14:33</a> <span class="fk">Sic ergo, </span><span class="ft"> etc. Infert a præmissis similitudinibus. Quandoquidem non bene potest ædificare qui non computat sumptus, nec secure potest occurrere qui non præmittit legationem, ergo nec meus potest esse discipulus qui non renuntiat omnibus.</span></p>
  </aside>

  <aside id="FN486">
    <p class="f"><a class="notebackref" href="#LK14_34"><span class="notemark">‡</span> 14:34</a> <span class="fk">Bonum. </span><span class="ft"> Vere qui vult meus esse discipulus oportet ut renuntiet omnibus, quia ita erit bonum sal, id est dignus constitui in numero apostolorum, ad condienda corda auditorum spiritualia sapientia.</span></p>
  </aside>

  <aside id="FN487">
    <p class="f"><a class="notebackref" href="#LK14_35"><span class="notemark">§</span> 14:35</a> <span class="fk">Neque in sterquilinium. </span><span class="ft"> Sal sterilem facit terram. Unde ira victorum destructas urbes sale seminabat, ne in eis germen oriretur. Ita apostoli, destructo peccati regno, germen vitiorum compescunt. Sal cibos condit, carnes siccat. Prædicatio a vermibus et putredine vitiorum illæsam servat suo Creatori humanam naturam.</span></p>
  </aside>

  <aside id="FN488">
    <p class="f"><a class="notebackref" href="#LK15_4"><span class="notemark">*</span> 15:4</a> <span class="fk">Qui ex vobis, </span><span class="ft"> etc. Didiceras in superioribus abnegare negligentiam, vitare arrogantiam, devotionem sumere, sæcularibus occupationibus non teneri, caduca non præferre perpetuis. Sed quia fragilitas humana firmum nequit in tanto sæculi lubrico tenere vestigium, etiam adversus errorem remedium ibi medicus demonstrat, scilicet, judex spem veniæ non negat. </span><span class="fk">Centum oves. </span><span class="ft"> Quia centenarius numerus perfectus est. Deus centum oves, id est perfectum numerum habuit, cum angelorum et hominum substantiam creavit; sed una periit, quando homo pascua vitæ peccando dereliquit: ergo quia rationalis creaturæ numerus pereunte homine erat diminutus, quærit in terra hominem ut summa integretur. </span><span class="fk">Nonne dimittit. </span><span class="ft"> Quasi dicat: Murmuratis, quia peccatores recipio, sed ego non veni nisi ut aberrantes colligam, sicut unusquisque vestrum aberrantem ovem reducere laborat.</span></p>
  </aside>

  <aside id="FN489">
    <p class="f"><a class="notebackref" href="#LK15_5"><span class="notemark">†</span> 15:5</a> <span class="fk">Imponit in humerum. </span><span class="ft"> Ovem in humeris posuit, qui, humanam naturam suscipiens, peccata nostra ipse portavit: unde humeri Christi crucis brachia sunt, illic peccata nostra deposuit, in illa nobilis patibuli cervice requievit.</span></p>
  </aside>

  <aside id="FN490">
    <p class="f"><a class="notebackref" href="#LK15_6"><span class="notemark">‡</span> 15:6</a> <span class="fk">Et veniens. </span><span class="ft"> Reparato homine ad cœlum redit pastor, ibi angelorum choros invenit. Qui amici, quia in stabilitate sua voluntatem ejus continue custodiunt; qui et vicini, quia claritate visionis ejus fruuntur. Et nota, quod non dicit: Congratulamini ovi inventæ, sed </span><span class="fk">mihi, </span><span class="ft"> quia gaudium ejus est vita nostra.</span></p>
  </aside>

  <aside id="FN491">
    <p class="f"><a class="notebackref" href="#LK15_7"><span class="notemark">§</span> 15:7</a> <span class="fk">Dico vobis. </span><span class="ft"> In nonaginta novem, justorum numerus intelligitur; in una ove, peccatorum. </span><span class="fk">Gaudium. </span><span class="ft"> Angeli, quia rationales, gaudent de reconciliato sibi homine, quod incendit nos ad probitatem: agamus quod illis gratum sit, quorum et affectare patrocinium, et offensam timere debemus. </span><span class="fk">Quam super. </span><span class="ft"> Si in nonaginta novem justis qui non erraverunt nec indigent pœnitentia, angeli intelliguntur, majus videtur impios justificare quam justos creare et conservare, quia etsi utrumque æqualis potentiæ, hic majoris misericordiæ et majoris gaudii.</span></p>
  </aside>

  <aside id="FN492">
    <p class="f"><a class="notebackref" href="#LK15_8"><span class="notemark">**</span> 15:8</a> <span class="fk">Aut quæ mulier. </span><span class="ft"> Mulier, id est Dei sapientia, decem drachmas habuit, cum homines et angelos ad imaginem suam creavit. Sed unam perdidit, cum homo a similitudine Creatoris recessit. Sed Dei sapientia lucernam ad quærendum accendit, cum in carne apparuit, quia lucerna est lux in testa, id est verbum in carne. Quod ubi inter homines claruit, domum evertit, quia conscientias hominum de reatu suo perturbavit, et sic drachma reperitur, dum in homine similitudo Conditoris reparatur. </span><span class="fk">Habens drachmas decem. </span><span class="ft"> Angelorum et hominum naturam, quam ad æternitatem Dominus consistere voluit, ad suam similitudinem creavit. Decem ergo drachmas mulier habuit, cum novem ordinibus angelorum additus est homo, ut compleretur decimus electorum numerus. Qui nec post culpam a Creatore periit, quia eum sapientia Dei per carnem miraculis coruscans, ex lumine testæ reparavit. </span><span class="fk">Convocat. </span><span class="ft"> Amicæ et vicinæ supernæ potestates, quæ tanto Deo juxta sunt, quanto eum vicinius contemplantur. Quas vocat, dum per exhibitionem gratiæ hominibus impensæ ad amorem sui vehementius accendit.</span></p>
  </aside>

  <aside id="FN493">
    <p class="f"><a class="notebackref" href="#LK15_11"><span class="notemark">††</span> 15:11</a> <span class="fk">Homo quidam. </span><span class="ft"> Duabus præmissis parabolis, quantum ipse cum angelis gaudeat de pœnitentium salute insinuat. In hac tertia non solum gaudium ostendit, sed etiam murmur invidentium reprehendit.</span></p>
  </aside>

  <aside id="FN494">
    <p class="f"><a class="notebackref" href="#LK15_12"><span class="notemark">‡‡</span> 15:12</a> <span class="fk">Et dixit, </span><span class="ft"> etc. Sicut Deus non habet alium a quo formetur, a quo negatur, sic iste vult sua potestate uti, ut nullo formante, nullo regente vivat. </span><span class="fk">Pater, da. </span><span class="ft"> Dimidium patrimonium petentibus datur, nec est culpa patris qui dat adolescentiori. Nulla in regno Dei infirma ætas, nec fides gravatur annis, nisi ipse certe se judicaverit inidoneum qui poscit. Si iste non recessisset a patre, impedimentum nescisset ætatis, sed perægre profectus merito patrimonium vastat. </span><span class="fk">Et divisit. </span><span class="ft"> Fidelibus suæ gratiæ protectionem, quam desiderabant, impertiendo: infidelibus vero naturalibus solum ingenii quo contenti erant, beneficium concedendo.</span></p>
  </aside>

  <aside id="FN495">
    <p class="f"><a class="notebackref" href="#LK15_13"><span class="notemark">§§</span> 15:13</a> <span class="fk">Non post multos. </span><span class="ft"> Non multo post institutionem humani generis, placuit animæ liberum arbitrium ferre secum, quasi quamdam potentiam naturæ suæ, et deserere eum a quo condita est, confidens viribus suis. Et has vires tanto citius consumat quanto datorem deserit. Hæc est prodiga vita, quæ amat fundere et spatiari in pompis exterioribus, relinquens eum qui sibi est interior</span></p>
  </aside>

  <aside id="FN496">
    <p class="f"><a class="notebackref" href="#LK15_14"><span class="notemark">***</span> 15:14</a> <span class="fk">Et ipse cœpit. </span><span class="ft"> Quia nihil satis est prodigæ voluptati, quia voluptas semper habet famem sui; merito ergo eget, qui thesauros sapientiæ, divitiarumque cœlestium altitudinem reliquit.</span></p>
  </aside>

  <aside id="FN497">
    <p class="f"><a class="notebackref" href="#LK15_15"><span class="notemark">†††</span> 15:15</a> <span class="fk">Uni civium. </span><span class="ft"> Unus civium ille est qui concupiscentiis terrenis merito pravitatis suæ præpositus princeps mundi vocatur. Qui in villam mittit, quia cupiditati mundialis substantiæ subjugat. Porcos pascit, cum ea quibus immundi spiritus gaudent, operatur. </span><span class="fk">Ut pasceret porcos. </span><span class="ft"> Porcus immundum animal, quod sordibus delectatur; sic diabolus, qui in idolis cruore pecudum pascitur, et morte ipsius hominis. Misit ergo in villam, id est suum fecit famulum, ut pasceret porcos, immolans ei animam suam.</span></p>
  </aside>

  <aside id="FN498">
    <p class="f"><a class="notebackref" href="#LK15_16"><span class="notemark">‡‡‡</span> 15:16</a> <span class="fk">Et cupiebat. </span><span class="ft"> Cibus dæmonum est ebrietas, fornicatio et hujusmodi, quæ blanda sunt et ad sui usum provocant. Neque alia cura est luxuriosis nisi ut ventrem suum impleant, </span><span class="fk">quorum deus venter est</span><span class="ft"> Philip. 3.. Sed eis non potest saturari, quia voluptas semper habet famem sui. </span><span class="fk">Nemo illi dabat. </span><span class="ft"> Quia diabolus cum aliquem suum facit, ultra ad vitiorum abundantiam non procurat, sciens esse jam mortuum.</span></p>
  </aside>

  <aside id="FN499">
    <p class="f"><a class="notebackref" href="#LK15_17"><span class="notemark">§§§</span> 15:17</a> <span class="fk">Quanti mercenarii. </span><span class="ft"> Qui futuræ mercedis intuitu digna operari satagunt, quotidianis supernæ gratiæ reficiuntur alimentis. Sed fame perit, qui extra domum patris, id est sine fide vivens, vitam beatam in inani philosophia inquirit.</span></p>
  </aside>

  <aside id="FN500">
    <p class="f"><a class="notebackref" href="#LK15_18"><span class="notemark">*</span> 15:18</a> <span class="fk">Pater, peccavi. </span><span class="ft"> Etsi Deus omnia novit, vocem tamen exspectat confessionis. Sine periculo prodas quod scis jam esse cognitum: habes causam ut pro te interveniat Christus, nec pro te gratis mortuus sit; habet et causam ignoscendi Pater, quia quod vult Filius vult et Pater.</span></p>
  </aside>

  <aside id="FN501">
    <p class="f"><a class="notebackref" href="#LK15_19"><span class="notemark">†</span> 15:19</a> <span class="fk">Fac me, </span><span class="ft"> etc. Ad Filii affectum, qui omnia quæ Patris sunt sua esse non ambigit, aspirare non præsumit, sed mercenarii statum jam pro mercede serviturus desiderat, sed nec hunc etiam nisi paterna dignatione se promereri posse testatur. AMBR. Distat inter servum, mercenarium et filium. Servus, etc., usque ad quod post osculum patris generosissime dedignatur.</span></p>
  </aside>

  <aside id="FN502">
    <p class="f"><a class="notebackref" href="#LK15_20"><span class="notemark">‡</span> 15:20</a> <span class="fk">Cum autem adhuc longe esset, </span><span class="ft"> etc. Antequam intelligeret Deum, sed tamen cum jam pie eum quæreret, tamen nondum dignus operibus rediret, per Verbum incarnatum anticipat filii reditum. Ante ad terras venit quam ille ad domum confessionis, ipsum verbum non deserens, sed in verbo usque ad peregrinationem nostram condescendens. Brachium, id est filium in amplexum revertentis humiliavit. Pater super filii collum cecidit, dum leve jugum suæ dilectionis sibi imposuit, et osculatus est eum, ut ostenderetur quod alibi dicitur: </span><span class="fk">Osculetur me osculo oris sui</span><span class="ft"> Cant. 1.. Rediens, osculum charitatis a patre accipit, dum per gratiam certificatur de indulgentia.</span></p>
  </aside>

  <aside id="FN503">
    <p class="f"><a class="notebackref" href="#LK15_22"><span class="notemark">§</span> 15:22</a> <span class="fk">Cito proferte, </span><span class="ft"> etc. Stola prima, vestis innocentiæ, in qua primus homo conditus, sed post culpam se nudum novit, et pellicium, id est mortale sumpsit indumentum. </span><span class="fk">Annulum. </span><span class="ft"> Id est signaculum fidei, quo signantur promissa in cordibus credentium. </span><span class="fk">In manu. </span><span class="ft"> Id est operatione: ut per opera fides clarescat, et per fidem opera firmentur. </span><span class="fk">Et calceamenta. </span><span class="ft"> Id est exempla priorum munite in officio prædicandi, ut et opus ornetur bene vivendo, et cursus ad æterna præparando.</span></p>
  </aside>

  <aside id="FN504">
    <p class="f"><a class="notebackref" href="#LK15_23"><span class="notemark">**</span> 15:23</a> <span class="fk">Adducite vitulum. </span><span class="ft"> Prædicate Christum et mortem ejus insinuate, ut et corde credat, occisum imitando, et ore percipiat passionis sacramentum ad emendationem.</span></p>
  </aside>

  <aside id="FN505">
    <p class="f"><a class="notebackref" href="#LK15_24"><span class="notemark">††</span> 15:24</a> <span class="fk">Et cœperunt epulari. </span><span class="ft"> Non solum filius pro quo vitulus occisus est, reficitur, sed et pater et servi ejus, quia refectio Dei et sanctorum est salus peccatorum. Et nota, quod post datam stolam, annulum, calceamentum, vitulus immolatur, quia nisi quis spem primæ immortalitatis induerit, nisi annulo fidei opera præmunierit, nisi ipsam fidem confitendo prædicaverit, cœlestibus non potest interesse sacramentis.</span></p>
  </aside>

  <aside id="FN506">
    <p class="f"><a class="notebackref" href="#LK15_25"><span class="notemark">‡‡</span> 15:25</a> <span class="fk">Erat autem filius, </span><span class="ft"> etc. Filius, id est populus Isræl, qui nec ad colenda idola elongaverat. Neque in domo erat, quia interiora legis non penetrabat: litterali sensu, contentus, terrena operans, terrena exspectans. Hic est qui agrum emit, et quinque juga boum, legis onere pressus, terrenis sensibus fruitur, et uxorem duxit in affectu carnis. </span><span class="fk">Et cum veniret. </span><span class="ft"> Appropinquat filius domum cum aliquis in populo illo spiritualiter legem intelligens, labores servilis operis improbat, et Ecclesiæ libertatem considerat. Audit symphoniam et chorum, id est spiritu plenos vocibus consonis Evangelium prædicare. Vocat unum de servis, cum sumit ad legendum aliquem de prophetis. Et eum interrogat, dum in eo scrutatur quæ sint hæc festa Ecclesiæ in quibus se esse non videt.</span></p>
  </aside>

  <aside id="FN507">
    <p class="f"><a class="notebackref" href="#LK15_26"><span class="notemark">§§</span> 15:26</a> <span class="fk">Interrogavit. </span><span class="ft"> Et nunc quærit Isræl cur Deus lætetur in assumptione gentium, et propter invidiam nescit patris voluntatem, et foris stat, quamvis per præcones rogetur.</span></p>
  </aside>

  <aside id="FN508">
    <p class="f"><a class="notebackref" href="#LK15_28"><span class="notemark">***</span> 15:28</a> <span class="fk">Indignatus. </span><span class="ft"> Indignabantur Judæi et conquerebantur, quia Jesus cum gentibus epularetur. Et adhuc de gentium salute indignantur nec volunt introire. Sed cum plenitudo gentium introierit, egredietur pater ad rogandum Isræl, quando manifesta erit vocatio Judæorum.</span></p>
  </aside>

  <aside id="FN509">
    <p class="f"><a class="notebackref" href="#LK15_29"><span class="notemark">†††</span> 15:29</a> <span class="fk">Ecce tot annis. </span><span class="ft"> HIER. Justitiam legis secutus, justitiæ Dei non est subjectus. Quæ enim major est justitia Dei quam ignoscere pœnitentibus? </span><span class="fk">Mandatum tuum, </span><span class="ft"> etc. Quasi non sit præterire, saluti alterius invidere, vel de justitia se jactare.</span></p>
  </aside>

  <aside id="FN510">
    <p class="f"><a class="notebackref" href="#LK15_30"><span class="notemark">‡‡‡</span> 15:30</a> <span class="fk">Occidisti illi vitulum. </span><span class="ft"> Confitentur venisse Christum, sed invidia non vult salvari. Sic de Judæo et gentili. Generaliter autem de justo et peccatore potest accipi. </span><span class="fk">Devoravit substantiam, </span><span class="ft"> etc. Meretrices sunt superstitiones gentilium, cum quibus substantiam dissipat, qui, relicto connubio verbi Dei, cum dæmone feda cupiditate fornicatur. </span><span class="fk">Filii, tu semper, </span><span class="ft"> etc. Non quasi mentientem redarguit, sed secum perseverantiam ejus approbans, et ad perfruitionem potioris exsultationis invitans. </span><span class="fk">Omnia mea, </span><span class="ft"> etc. In æterna beatitudine, et omnium singula, et singulorum omnia.</span></p>
  </aside>

  <aside id="FN511">
    <p class="f"><a class="notebackref" href="#LK16_1"><span class="notemark">*</span> 16:1</a> <span class="fk">Ad discipulos. </span><span class="ft"> Quia Pharisæi superbi et avari sicut petentibus veniam, ita egentibus pecuniam negabant; ideo Salvator nunc ad illos, nunc illis audientibus, ad discipulos de pietate verba facit. </span><span class="fk">Homo quidam. </span><span class="ft"> Villicus proprie, villæ custos, sed ponitur hic pro œconomo, id est dispensatore, qui universam substantiam domus dispensat. In hoc quippe dispensatore non omnia ad imitandum debemus sumere, scilicet ut fraudulenter erga Deum agamus. Sed econtrario istæ similitudines dantur, ut intelligamus si laudari potuit a Domino qui fraudem faciebat, quanto magis placet Deo qui secundum ejus præceptum opera illa facit.</span></p>
  </aside>

  <aside id="FN512">
    <p class="f"><a class="notebackref" href="#LK16_6"><span class="notemark">†</span> 16:6</a> <span class="fk">Centum cados. </span><span class="ft"> Cadus Græce, amphora dicitur Latine, continens tres urnas. Chorus modiis triginta impletur. Simpliciter sic potest accipi; quisquis indigentiam pauperis, vel ex dimidia, vel ex quinta parte alleviat misericordiæ suæ mercede donandus est.</span></p>
  </aside>

  <aside id="FN513">
    <p class="f"><a class="notebackref" href="#LK16_8"><span class="notemark">‡</span> 16:8</a> <span class="fk">Et laudavit Dominus. </span><span class="ft"> Si dispensator iniqui mammonæ Domini voce laudatur quod de re iniqua sibi justitiam præparavit, et passus dispendium, tamen laudat prudentiam ejus, non quod adversum Dominum fraudulenter egerit, sed quod pro se prudenter fecerit: quanto magis Christus qui nullum damnum sustinere potest, et pronus est ad clementiam, laudabit discipulos, si in sibi creditos misericordes fuerint. </span><span class="fk">Filii hujus sæculi. </span><span class="ft"> Cujus quisque opera agit, ejus et filius dicitur; unde: </span><span class="fk">Filii hujus sæculi, </span><span class="ft"> id est tenebrarum; et filii lucis, æternæ vitæ.</span></p>
  </aside>

  <aside id="FN514">
    <p class="f"><a class="notebackref" href="#LK16_9"><span class="notemark">§</span> 16:9</a> <span class="fk">Facite vobis. </span><span class="ft"> Mammona lingua Syrorum divitiæ iniquitatis, quia de iniquitate collectæ sunt. Si ergo iniquitas bene dispensata vertitur in justitiam, quanto magis epulæ divini sermonis, in quo nulla est iniquitas, bonum dispensatorem levant in cœlum.</span></p>
  </aside>

  <aside id="FN515">
    <p class="f"><a class="notebackref" href="#LK16_10"><span class="notemark">**</span> 16:10</a> <span class="fk">Qui fidelis. </span><span class="ft"> In pecunia cum paupere participanda. </span><span class="fk">Et in majori. </span><span class="ft"> Adhærens Creatori, et cum eo spiritus unus effectus. Sed qui temporalia quæ possidet non bene dispensat, æternorum sibi gloriam de qua tumet evacuat.</span></p>
  </aside>

  <aside id="FN516">
    <p class="f"><a class="notebackref" href="#LK16_11"><span class="notemark">††</span> 16:11</a> <span class="fk">Si ergo, </span><span class="ft"> etc. Qui non dat fratribus ad utendum quod a Deo pro omnibus est creatum, iniquus erit in spirituali pecunia dividenda, ut non pro necessitate, sed pro personis doctrinam Domini dividat.</span></p>
  </aside>

  <aside id="FN517">
    <p class="f"><a class="notebackref" href="#LK16_12"><span class="notemark">‡‡</span> 16:12</a> <span class="fk">Et si in alieno. </span><span class="ft"> Si carnales divitias quæ labuntur non bene dispensatis, veras et æternas divitias quis dabit vobis?</span></p>
  </aside>

  <aside id="FN518">
    <p class="f"><a class="notebackref" href="#LK16_13"><span class="notemark">§§</span> 16:13</a> <span class="fk">Nemo servus. </span><span class="ft"> Corripiens avaritiam dicit amatores pecuniæ Deum amore non posse; qui ergo Deum amat pecuniam contemnit: non valet enim simul transitoria et æterna diligere. </span><span class="fk">Aut uni adhærebit. </span><span class="ft"> AUG. Non quidem diliget. Nemo enim diligit, etc., usque ad et de bonitate ejus et impunitate sibi blanditur. </span><span class="fk">Non potestis, </span><span class="ft"> etc. Non ait habere divitias, sed servire. Servit qui custodit ut servus; sed qui servitutis excussit jugum, distribuit ut Dominus. Qui servit mammonæ, illi utique servit qui merito suæ perversitatis rebus istis præpositus princeps mundi a Domino dicitur.</span></p>
  </aside>

  <aside id="FN519">
    <p class="f"><a class="notebackref" href="#LK16_14"><span class="notemark">***</span> 16:14</a> <span class="fk">Audiebant autem. </span><span class="ft"> Monebat Dominus scribas et Pharisæos non superbe sapere, non de sua justitia præsumere, sed peccatores pœnitentes suscipere: et sua quæ forte inciderent peccata, eleemosynis redimere. Sed illi præceptorem misericordiæ, humilitatis, et parcimoniæ, derident, quasi minus utilia et nunquam facienda noxius imperaret, vel certe utilia, sed a se jam perfecta superfluus ingereret.</span></p>
  </aside>

  <aside id="FN520">
    <p class="f"><a class="notebackref" href="#LK16_15"><span class="notemark">†††</span> 16:15</a> <span class="fk">Et ait, </span><span class="ft"> etc. Dum peccatores quasi infirmos et desperatores contemnitis, et vos perfectos in omnibus cunctæque fragilitatis expertes, eleemosynarum remedio non egere creditis. Sed hæc tumoris altitudo quam juste damnanda sit, videt ille qui illuminat abscondita tenebrarum, et manifestat consilia cordium.</span></p>
  </aside>

  <aside id="FN521">
    <p class="f"><a class="notebackref" href="#LK16_16"><span class="notemark">‡‡‡</span> 16:16</a> <span class="fk">Lex et prophetæ. </span><span class="ft"> Disputantem contra philargyriam deridebant, quasi contrarium legi et prophetis: cum in lege multi divites Deo placuerunt, et cum lex suis observatoribus bona terræ promittat, quibus occurrit docens distantiam esse inter legem et Evangelium: quia in lege carnalibus propter terram præcipiuntur minora, et in Evangelio spiritualibus propter cœlum præcipiuntur majora. </span><span class="fk">Et omnis. </span><span class="ft"> Magna vis est cum de terra genitu cœlum quærit possidere per virtutem, quod non potuit tenere per naturam, cum linguas etiam deridentium contemnit, sicut Dominus irritus est a Pharisæis. Omnis qui vim facit, vehementi studio properat, non torpenti lentescit affectu. Est ergo fidei religiosa violentia, segnities criminosa. Faciamus ergo vim naturæ, ut non ad terrena demergat, sed ad superna se erigat.</span></p>
  </aside>

  <aside id="FN522">
    <p class="f"><a class="notebackref" href="#LK16_17"><span class="notemark">§§§</span> 16:17</a> <span class="fk">Facilius est. </span><span class="ft"> Quamvis dicam, </span><span class="fk">Lex et prophetæ usque ad Joannem, </span><span class="ft"> tamen non prædico legis destructionem: quia facilius est maxima mundi elementa quam minima legis præcepta transire, quia etiam illa quæ levia vel superstitiosa videntur, non vacant a sacramentis spiritualibus quando omnia et in Evangelio recapitulatur.</span></p>
  </aside>

  <aside id="FN523">
    <p class="f"><a class="notebackref" href="#LK16_18"><span class="notemark">*</span> 16:18</a> <span class="fk">Omnis</span><span class="ft"> etc. AMBR. Non omne conjugium est a Deo. Non enim gentilibus Christianæ copulantur, cum lex prohibeat. Ubi est impar conjugium, lex Dei non est.</span></p>
  </aside>

  <aside id="FN524">
    <p class="f"><a class="notebackref" href="#LK16_19"><span class="notemark">†</span> 16:19</a> <span class="fk">Homo quidam. </span><span class="ft"> Contra derisores avaros quod proposuit exemplo astruit, scilicet quod dives apud inferos torquetur, qui Lazarum non fecit sibi amicum, a quo posset recipi in æterna tabernacula, et magis videtur narratio quam parabola. </span><span class="fk">Qui induebatur purpura, </span><span class="ft"> etc. GREG. Purpura color regii habitus est, conchis marinis, etc., usque ad quia viscera pietatis ignoravit, quia præcepta pretio redimere noluit.</span></p>
  </aside>

  <aside id="FN525">
    <p class="f"><a class="notebackref" href="#LK16_20"><span class="notemark">‡</span> 16:20</a> <span class="fk">Et erat quidam. </span><span class="ft"> Si qua reprehensibilia in pauperibus videmus, despicere non debemus, quia fortasse quos morum infirmitas vulnerat, medicina paupertatis curat. </span><span class="fk">Ulceribus plenus. </span><span class="ft"> Hujus ulcera dives fastidiosus exhorret, ne inter pretiosas epulas, unguentatosque convivas, fetorem ulcerum lambentibus canibus sustineat.</span></p>
  </aside>

  <aside id="FN526">
    <p class="f"><a class="notebackref" href="#LK16_21"><span class="notemark">§</span> 16:21</a> <span class="fk">Cupiens. </span><span class="ft"> In una re duo judicia Dei explentur: ex visione pauperis diviti non miserenti cumulus damnationis infertur; et rursum ex visione divitis, tentatus quotidie pauper probatur, quem ad majorem ipsius probationem paupertas simul et ægritudo, et visa divitis copia, et nulla sibi adhibita consolatio, afficiunt. </span><span class="fk">Canes. </span><span class="ft"> Potest in lingua canum lingua significari adulantium qui vulnera lingunt, dum mala quæ in nobis reprehendimus improbo favore laudant.</span></p>
  </aside>

  <aside id="FN527">
    <p class="f"><a class="notebackref" href="#LK16_22"><span class="notemark">**</span> 16:22</a> <span class="fk">In sinum Abrahæ. </span><span class="ft"> Sinus Abrahæ est requies beatorum pauperum, quorum est regnum cœlorum, in quo post hanc vitam recipiuntur. Sepultura inferni pœnarum profunditas est, quæ superbos et immisericordes post hanc vitam vorat. </span><span class="fk">Et sepultus est. </span><span class="ft"> In lege non tenacia, sed rapina damnatur; in Evangelio dives quod sua non dedit torquetur.</span></p>
  </aside>

  <aside id="FN528">
    <p class="f"><a class="notebackref" href="#LK16_23"><span class="notemark">††</span> 16:23</a> <span class="fk">Elevans autem. </span><span class="ft"> A longe vident infideles, dum in imo positi ante diem judicii fideles super se in requie attendunt, quorum gaudia post contemplari non possunt. Longe est quod conspiciunt, quia illuc per meritum non attingunt. </span><span class="fk">Vidit Abraham. </span><span class="ft"> GREG. Credendum est, quod ante retributionem extremi judicii injusti in requie, etc., usque ad et de illorum pœna torquentur quos inutiliter amaverunt.</span></p>
  </aside>

  <aside id="FN529">
    <p class="f"><a class="notebackref" href="#LK16_24"><span class="notemark">‡‡</span> 16:24</a> <span class="fk">Ut intingat. </span><span class="ft"> Qui micas cadentes de mensa Lazaro non dedit, de extremo ejus digito aquam distillari in ore suo cupit, et qui minima in vita non dedit, in inferno minima quærit.</span></p>
  </aside>

  <aside id="FN530">
    <p class="f"><a class="notebackref" href="#LK16_25"><span class="notemark">§§</span> 16:25</a> <span class="fk">Quia recepisti. </span><span class="ft"> AUG. Nota quod dives iste aliquid boni habuit, ex quo bonum transitorium in hac vita recepit, et Lazarus aliquid mali habuit, sed ignis inopia purgavit.</span></p>
  </aside>

  <aside id="FN531">
    <p class="f"><a class="notebackref" href="#LK16_26"><span class="notemark">***</span> 16:26</a> <span class="fk">Et in his omnibus. </span><span class="ft"> Sicut reprobi a pœnis ad gloriam sanctorum transire volunt, ita justi per misericordiam mente ire volunt ad positos in tormentis, ut eos liberent; sed non possunt, quia justorum animæ etsi in naturæ suæ bonitate misericordiam habent, jam tamen auctoris sui justitiæ conjunctæ, tanta rectitudine constringuntur, ut nulla ad reprobos compassione moveantur.</span></p>
  </aside>

  <aside id="FN532">
    <p class="f"><a class="notebackref" href="#LK16_27"><span class="notemark">†††</span> 16:27</a> <span class="fk">Rogo ergo. </span><span class="ft"> Postquam ardenti de se spes tollitur, animus ad propinquos recurrit, quia reproborum mentem pœna sua quandoque inutiliter erudit ad charitatem, ut jam tunc etiam suos spiritualiter diligant, qui hic dum peccata diligerent, nec se amabant. Servatur ergo diviti ad pœnam, et cognitio pauperis quem despexit, et memoria fratrum quos reliquit, ut de visa despecti gloria, et de pœna inutiliter amatorum amplius torqueatur. </span><span class="fk">Ut mittas. </span><span class="ft"> Serius dives iste magister incipit esse, cum jam nec discendi tempus habeat, nec docendi.</span></p>
  </aside>

  <aside id="FN533">
    <p class="f"><a class="notebackref" href="#LK16_31"><span class="notemark">‡‡‡</span> 16:31</a> <span class="fk">Si Moysen. </span><span class="ft"> Qui verba legis despiciunt, Redemptoris præcepta qui ex mortuis surrexit, quanto subtiliora sunt, tanto hæc difficilius implebunt, et cujus dicta implere renuunt, ei procul dubio credere recusant.</span></p>
  </aside>

  <aside id="FN534">
    <p class="f"><a class="notebackref" href="#LK17_1"><span class="notemark">*</span> 17:1</a> <span class="fk">Et ait ad discipulos. </span><span class="ft"> Sciendum cum Dominus de misericordia loqueretur, Pharisæi avari in irrisione perseverabant, in quo infirmis auditoribus scandalum, ne attenderent, faciebant. Hos ergo increpat loquens apostolis, scilicet quod illi suo vitio faciebant, ut evenirent scandala per se quæ non poterant non evenire in mundo ærumnis et erroribus plenissimo.</span></p>
  </aside>

  <aside id="FN535">
    <p class="f"><a class="notebackref" href="#LK17_2"><span class="notemark">†</span> 17:2</a> <span class="fk">Si lapis molaris, </span><span class="ft"> etc. Secundum ritum provinciæ ubi erat ista criminum pœna, ut alligato saxo in profundum demergerentur. Et vere utilius innoxium pœna gravissima vitam finire, quam lædendo fratrem mortem mœreri perpetuam. </span><span class="fk">De pusillis. </span><span class="ft"> Non ætate, sed fide et animo, qui occasiones quærunt quomodo scandalizentur, ideo consulere oportet vos his ne occasione vestri recedant a fide et a salute.</span></p>
  </aside>

  <aside id="FN536">
    <p class="f"><a class="notebackref" href="#LK17_3"><span class="notemark">‡</span> 17:3</a> <span class="fk">Attendite vobis. </span><span class="ft"> Quo ordine, scandala declinare et væ perpetuum evitare possimus, insinuat. Sed si nos attendimus ne quem lædamus, si pœnitentem zelo justitiæ corripimus, si ex corde pœnitenti dimittimus, nec jubemur passim peccanti, sed pœnitentiam agenti dimittere. Primum ergo est peccantem increpare, ut postea pœnitenti possimus dimittere. Ita enim peccat qui peccantem videns tacet, sicut qui pœnitenti non indulget. </span><span class="fk">Et si pœnitentiam. </span><span class="ft"> Aliter fratri pœnitenti, aliter inimico persequenti veniam dare præcipimur. Fratri concessa remissione socia charitate communicamus, persecutori malum nobis volenti, vel si potest facienti, bona volumus et facimus quod possumus.</span></p>
  </aside>

  <aside id="FN537">
    <p class="f"><a class="notebackref" href="#LK17_4"><span class="notemark">§</span> 17:4</a> <span class="fk">Septies. </span><span class="ft"> Solet universitas septenario designari. Præcipitur ergo ut omnia peccata dimittantur, vel semper pœnitenti dimittatur.</span></p>
  </aside>

  <aside id="FN538">
    <p class="f"><a class="notebackref" href="#LK17_5"><span class="notemark">**</span> 17:5</a> <span class="fk">Adauge. </span><span class="ft"> Cum supra dixisset Luc. 16.: </span><span class="fk">Qui fidelis est in minimo, </span><span class="ft"> etc. Apostoli qui in alieno et in minimo, id est in terrenorum contemptu fuerant fideles, in suo et majori fidem postulant augeri, ut qui ex fide jam habent exordia virtutis, in eadem proficiant, donec ad perfectionem veniant.</span></p>
  </aside>

  <aside id="FN539">
    <p class="f"><a class="notebackref" href="#LK17_6"><span class="notemark">††</span> 17:6</a> <span class="fk">Arbori moro. </span><span class="ft"> Per morum colore sanguineo cujus fructus et virgulta rubent, Evangelium crucis exprimitur, quæ per fidem apostolorum de gente Judæorum (in qua velut in stirpe generis tenebatur verbum prædicationis) est eradicata et in mare gentium transplantata, cui etiam convenit subjecta parabola de ministris verbi. Folia mori serpenti subjecta necem inferunt, et verbum crucis ut cuncta salutaria confert, cuncta noxia tollit. Fructus mori in flore albet, formatus irrutilat, maturitate nigrescit: sic diabolus, flore angelicæ naturæ et potestate rutilantis prævaricando terror inhorruit odore, qui per fidem excluditur.</span></p>
  </aside>

  <aside id="FN540">
    <p class="f"><a class="notebackref" href="#LK17_7"><span class="notemark">‡‡</span> 17:7</a> <span class="fk">Quis autem, </span><span class="ft"> etc. Servus arans aut pascens doctor est Ecclesiæ, de quo dicitur: </span><span class="fk">Nemo </span><span class="fk">mittens manum ad aratrum et aspiciens retro, aptus est regno</span><span class="ft"> Luc. 9. Dei. Et Dominus Petro dicit: </span><span class="fk">Pasce oves meas</span><span class="ft"> Joan. 21.. Qui servus de agro regreditur, cum intermisso opere prædicandi, quasi ad curiam conscientiæ rediens sua dicta vel facta pertractat, cui Dominus non statim jubet ab hac vita transire, et æterna quiete refoveri, sed domi parare quod cœnet, id est post laborem apertæ locutionis, humilitatem propriæ conversationis exhibere, in tali enim conscientia Deus cœnat.</span></p>
  </aside>

  <aside id="FN541">
    <p class="f"><a class="notebackref" href="#LK17_8"><span class="notemark">§§</span> 17:8</a> <span class="fk">Et ministra mihi. </span><span class="ft"> Ministrat conditori qui ejus naturam considerans, et ejus judicia pertimescens, de suis se virtutibus humiliat. Minister enim a minori statu dicitur.</span></p>
  </aside>

  <aside id="FN542">
    <p class="f"><a class="notebackref" href="#LK17_10"><span class="notemark">***</span> 17:10</a> <span class="fk">Sic et vos. </span><span class="ft"> Postquam ad perfectionem fidei exhortatus est, per quam fiunt mirabilia opera, etiam contra rerum naturam monet, ne quis de suis operibus glorietur, sed quanto fides est foris virtutibus excellentior, tanto conscientia intus sit humilior, quia Domino jure debemus obsequium. </span><span class="fk">Servi inutiles. </span><span class="ft"> Si homo ab homine servo non uniforme, sed multiplex ministerium exigit, nec gratiam habet, quanto magis vos qui sine me nihil potestis, non unius usum operis vel laboris exercere debetis, sed semper novis studiis augere priora, nec vos jactetis, quia bene servitis. </span><span class="fk">Quod debuimus facere. </span><span class="ft"> Qui venit ministrare non ministrari, nos debitores sibi fecit, ne nostris operibus confidentes, sed ejus examen paventes, omnibus impletis quæ præcepta sunt, nos imperfectos esse recognoscamus, quandiu peregrinamur a Deo.</span></p>
  </aside>

  <aside id="FN543">
    <p class="f"><a class="notebackref" href="#LK17_11"><span class="notemark">†††</span> 17:11</a> <span class="fk">Et factum est. </span><span class="ft"> Post parabolam qua invitat ad humanitatem et perseverantiam in diversis officiis Dei, reprehenduntur ingrati de impensis beneficiis.</span></p>
  </aside>

  <aside id="FN544">
    <p class="f"><a class="notebackref" href="#LK17_12"><span class="notemark">‡‡‡</span> 17:12</a> <span class="fk">Occurrerunt, </span><span class="ft"> etc. Leprosi sunt hæretici, qui quasi varios colores habentes in eodem corpore, varias sectas, nunc falsitatis, nunc veritatis, permiscent in eadem prædicatione. Hi autem quia vitantur et ab Ecclesia removentur longe, necesse habent ut magno clamore interpellent. </span><span class="fk">Qui steterunt, </span><span class="ft"> etc. Qui contra Decalogum peccaverunt, nec amando Deum (de quo male sentiunt), nec proximum, a quo dividuntur, sub denario ad Deum clamant et sanantur, dum in Ecclesiæ societate doctrinam integram veramque assequuntur, et omnia secundum Catholicæ fidei regulam disserunt, et varietate mendaciorum quasi lepra carent. Sed unus gratias agit, id est qui in unitate Ecclesiæ per humilitatem remanent; qui vero per superbiam elati mundatori sunt ingrati, novem sunt, quia per unitatem a perfectione denarii deficiunt.</span></p>
  </aside>

  <aside id="FN545">
    <p class="f"><a class="notebackref" href="#LK17_13"><span class="notemark">§§§</span> 17:13</a> <span class="fk">Et levaverunt vocem. </span><span class="ft"> Quia in verbis Salvatoris se errasse cognoscunt, salvandi præceptorem vocant, et per cognitionem præceptoris redeunt ad formam salutis.</span></p>
  </aside>

  <aside id="FN546">
    <p class="f"><a class="notebackref" href="#LK17_14"><span class="notemark">*</span> 17:14</a> <span class="fk">Ite, </span><span class="ft"> etc. Quisquis hæretica pravitate, vel gentili superstitione, vel Judaica perfidia, vel fraterno schismate per Dei gratiam mundatus caruerit, necesse est ut ad Ecclesiam veniat, coloremque fidei verum aliis similem ostendat.</span></p>
  </aside>

  <aside id="FN547">
    <p class="f"><a class="notebackref" href="#LK17_15"><span class="notemark">†</span> 17:15</a> <span class="fk">Unus autem. </span><span class="ft"> Unus autem regressus significat unius Ecclesiæ devotam in Christo humilitatem, qui cadens ad pedes ejus gratias agens, quia repressis præsumptionis cogitationibus, quam sit infirmus videt, nihil virtutis sibi tribuit; bona quæ agit de misericordia intelligit.</span></p>
  </aside>

  <aside id="FN548">
    <p class="f"><a class="notebackref" href="#LK17_16"><span class="notemark">‡</span> 17:16</a> <span class="fk">Et cecidit in faciem. </span><span class="ft"> Cadit in faciem, qui de perpetratis malis erubescit. Ibi enim cadit homo, ubi confunditur. Qui in faciem cadit, videt quo cadat; qui retro cadit, non videt. Boni ergo in faciem cadunt, quia humiliant se in his visibilibus, ut ad invisibilia erigantur; mali retro cadunt, quia cadunt in invisibilibus, ubi non vident quid eos sequatur.</span></p>
  </aside>

  <aside id="FN549">
    <p class="f"><a class="notebackref" href="#LK17_19"><span class="notemark">§</span> 17:19</a> <span class="fk">Surge. </span><span class="ft"> Qui infirmitatem suam agnoscens humiliter ante Deum jacuit, divina consolatione surgere ad fortiora opera, et ire crescendo usque ad perfectiora jubetur. </span><span class="fk">Fides tua. </span><span class="ft"> Fides quæ ad agendas gratias inclinavit, econtra perfidia illos damnat qui de acceptis beneficiis sunt ingrati. </span><span class="fk">Te salvum fecit. </span><span class="ft"> In superiori parabola decernitur fidem per humilitatem debere augeri. In ista rebus ipsis manifeste ostenditur, non fidei tantum agnitam rationem, sed fidei exsecutam operationem esse, quæ salvum faciat credentem.</span></p>
  </aside>

  <aside id="FN550">
    <p class="f"><a class="notebackref" href="#LK17_20"><span class="notemark">**</span> 17:20</a> <span class="fk">Interrogatus. </span><span class="ft"> Ideo interrogant, quia, sicut Lucas inferius aperuit, existimabant quod, veniente Domino Hierosolymam, confestim regnum ejus manifestaretur. </span><span class="fk">Non venit regnum Dei, </span><span class="ft"> etc. Quia, quando veniet, neque ab angelis, neque ab hominibus potest observari, sicut Dominicæ incarnationis tempus, et prophetarum vaticiniis præfixum, et angelorum est præconiis manifestatum, adeo ut conceptus est, natus, baptizatus, prædicans, moriens, resurgens, ad cœlos ascendens, comitantibus indesinenter, vel angelorum, vel hominum, vel certe miraculorum sit declaratus indiciis.</span></p>
  </aside>

  <aside id="FN551">
    <p class="f"><a class="notebackref" href="#LK17_21"><span class="notemark">††</span> 17:21</a> <span class="fk">Ecce enim regnum. </span><span class="ft"> Non poterit observari, quia regnum meum non est corporale, ut putatis, sed spirituale, quod fide jam incepit. </span><span class="fk">Regnum Dei. </span><span class="ft"> Vel sic potest accipi responsio Domini: </span><span class="fk">Regnum Dei intra vos est, </span><span class="ft"> qui quandoque venturus Judex omnium, nunc etiam regnat in cordibus fidelium. Sed cum hæretici turbant Ecclesiam pravis dogmatibus, desiderant fideles ut Dominus, una die ad terras rediens, si fieri posset, veritatem fidei intimaret. Sed non videbunt, quia quod semel Evangelico fulgore est exhibitum, non est opus corporali visione Domini firmari.</span></p>
  </aside>

  <aside id="FN552">
    <p class="f"><a class="notebackref" href="#LK17_22"><span class="notemark">‡‡</span> 17:22</a> <span class="fk">Venient dies. </span><span class="ft"> Noluit dicere quando veniret, sed venturum dixit, ut incuteret omnibus terrorem imminentis judicii, nec securitatem afferret dilationis. </span><span class="fk">Desideretis. </span><span class="ft"> Post meam ascensionem, quando vos in hoc exsilio mundi ingemiscentes desiderabitis me videre in gloria mea, quæ voluntas laudanda, non tamen in hoc mundo implenda. </span><span class="fk">Unum diem. </span><span class="ft"> Bene unum dicit, quia in illa gloria, de qua propheta ait: </span><span class="fk">Melior est dies una in atriis tuis super millia</span><span class="ft"> Psal. 83., nulla est tenebrarum interruptio, nulla saltem memoria miseriæ vel doloris. Hujus diei præsentiam bonum est desiderare, non tamen magnitudine desiderii nobis fingere somnia, quasi instet dies Domini, quod ab aliquibus faciendum prædicit.</span></p>
  </aside>

  <aside id="FN553">
    <p class="f"><a class="notebackref" href="#LK17_23"><span class="notemark">§§</span> 17:23</a> <span class="fk">Et dicent, </span><span class="ft"> etc. Fuere quidam qui computantes curricula ætatum, consummationis sæculi, certum annum, diem et horam se dicerent invenisse.</span></p>
  </aside>

  <aside id="FN554">
    <p class="f"><a class="notebackref" href="#LK17_24"><span class="notemark">***</span> 17:24</a> <span class="fk">Nam sicut, </span><span class="ft"> etc. Nolite illis credere, quia secundus adventus repentinus erit, et ita manifestus, quod nullus poterit ignorare de sub cœlo, quia discrimen judicii sub cœlo, hoc est, in æris medio geritur.</span></p>
  </aside>

  <aside id="FN555">
    <p class="f"><a class="notebackref" href="#LK17_25"><span class="notemark">†††</span> 17:25</a> <span class="fk">Primum autem, </span><span class="ft"> etc. Loquens de gloria adventus, inserit etiam de passione, ut cum morientem viderent quem regnaturum audierant, dolorem passionis, spe promissæ claritatis mitigarent.</span></p>
  </aside>

  <aside id="FN556">
    <p class="f"><a class="notebackref" href="#LK17_26"><span class="notemark">‡‡‡</span> 17:26</a> <span class="fk">Et sicut factum est. </span><span class="ft"> Subitum adventus sui diem pluribus astruit exemplis, et quem fulguri (cito omnia transvolanti) comparaverat, diebus Nœ, vel Loth æquiparat, quando repentinus mortalibus supervenit interitus.</span></p>
  </aside>

  <aside id="FN557">
    <p class="f"><a class="notebackref" href="#LK17_27"><span class="notemark">§§§</span> 17:27</a> <span class="fk">Edebant, </span><span class="ft"> etc. Non connubia vel alimenta damnantur, cum in his successionis, in illis naturæ posita sint subsidia, sed immoderatus licitorum usus arguitur. Quia enim his se totos dando, Dei judicia contemnebant, igne vel aqua perierunt. </span><span class="fk">Usque in diem. </span><span class="ft"> Allegorice: Nœ arcam ædificat, cum Dominus fideres in Ecclesia congregat. Quam et consummatam ingreditur cum hanc in die judicii præsentia sua illustrat. Sed dum arca ædificatur, iniqui luxuriantur, et dum intratur, æterna damnatione plectuntur.</span></p>
  </aside>

  <aside id="FN558">
    <p class="f"><a class="notebackref" href="#LK17_28"><span class="notemark">*</span> 17:28</a> <span class="fk">Similiter, </span><span class="ft"> etc. Prætermisso maximo Sodomitarum scelere, sola ea commemorat quæ vel levia, vel nulla esse putarentur, ut intelligas quali pœna feriantur illicita, si licita et ea sine quibus vita non ducitur, immoderatius acta, igne et sulphure punientur. </span><span class="fk">Loth. </span><span class="ft"> Allegorice: Loth, qui interpretatur </span><span class="fk">declinans, </span><span class="ft"> est populus electorum, qui dum in Sodomis, id est inter reprobos ut advena moratur, quantum valet scelera eorum declinat. Exeunte Loth, Sodoma perit, quia </span><span class="fk">in consummatione sæculi exibunt angeli, et separabunt malos de medio justorum, et mittent eos in caminum ignis</span><span class="ft"> Matth. 13..</span></p>
  </aside>

  <aside id="FN559">
    <p class="f"><a class="notebackref" href="#LK17_30"><span class="notemark">†</span> 17:30</a> <span class="fk">Filius hominis. </span><span class="ft"> Qui interim apparens omnia videt, tunc apparens omnia judicabit, quando cunctos judiciorum suorum oblitos huic sæculo conspexerit mancipatos, ut merito debeant cum ipso quem inhabitant orbe deleri.</span></p>
  </aside>

  <aside id="FN560">
    <p class="f"><a class="notebackref" href="#LK17_31"><span class="notemark">‡</span> 17:31</a> <span class="fk">In illa die. </span><span class="ft"> Hucusque de hoc quod regnum, id est Christus, non cum observatione, sed insperatus adveniat: nunc a qualibus ipse adventus exspectari debeat. In tecto est, qui carnalia excedens velut in aura libera spiritualiter vivit. Vasa ejus in domo, sunt concupiscentiæ carnales, quas prius amaverat, sed superna petens in mundo reliquerat, quas imminente judicio necesse est ne repetat. </span><span class="fk">Et qui in agro. </span><span class="ft"> Quod dixerat: Eum qui in agro est retro non debere redire, ne de his tantum dictum videretur, qui aperte de agro redituri sunt, id est Dominum palam negaturi; ostendit multos qui cum faciem in anteriora videntur tenere, animo tamen retro respiciunt.</span></p>
  </aside>

  <aside id="FN561">
    <p class="f"><a class="notebackref" href="#LK17_32"><span class="notemark">§</span> 17:32</a> <span class="fk">Memores estote. </span><span class="ft"> Uxor Loth significat illos qui in tribulatione retro respiciunt, et se a spe divinæ promissionis avertunt, et ideo statua salis facta est, quia admonendo homines ne similia faciant, corda eorum condit ne sint fatui.</span></p>
  </aside>

  <aside id="FN562">
    <p class="f"><a class="notebackref" href="#LK17_33"><span class="notemark">**</span> 17:33</a> <span class="fk">Quicunque. </span><span class="ft"> Qui vitam carnalem (negando Christum) in mundo salvare voluerit, in futuro perdet eam; vel qui æternam salutem animæ quærit, non dubitet eam dare ad mortem hujus temporis.</span></p>
  </aside>

  <aside id="FN563">
    <p class="f"><a class="notebackref" href="#LK17_34"><span class="notemark">††</span> 17:34</a> <span class="fk">In illa nocte. </span><span class="ft"> Id est in illa tam tenebrosa tribulatione </span><span class="fk">ut in errorem inducantur, si fieri potest, etiam electi</span><span class="ft"> Matth. 24.. </span><span class="fk">Duo in lecto. </span><span class="ft"> Illi scilicet qui otium eligunt, neque sæcularibus, neque ecclesiasticis negotiis occupati.</span></p>
  </aside>

  <aside id="FN564">
    <p class="f"><a class="notebackref" href="#LK17_35"><span class="notemark">‡‡</span> 17:35</a> <span class="fk">Altera relinquetur. </span><span class="ft"> Qui vel humana laude, vel qualibet corruptione statum vitæ qua imbutus est, deserit. De quo Jeremias: </span><span class="fk">Viderunt eam hostes, et deriserunt sabbata ejus</span><span class="ft"> Thren. 1.. </span><span class="fk">Duæ erunt, </span><span class="ft"> etc. Duæ differentiæ, sequentium orbem rerum mobilium. Quæ femineo genere designantur, quia majorum consilio reguntur, ut feminæ a viris, quæ tamen in unum molunt inquantum de suis negotiis Ecclesiæ usibus deserviunt. Sed quidam tantum propter æterna, </span><span class="fk">qui habent tanquam non habentes, </span><span class="ft"> quidam propter temporalia, </span><span class="fk">qui in incerto divitiarum sperant</span><span class="ft"> I Tim 6..</span></p>
  </aside>

  <aside id="FN565">
    <p class="f"><a class="notebackref" href="#LK17_37"><span class="notemark">§§</span> 17:37</a> <span class="fk">Qui dixit illis. </span><span class="ft"> Duo quærentibus unum respondet, sanctos scilicet secum assumendos, aliud subjiciendo innuit, malos scilicet a se repulsos cum diabolo damnandos. </span><span class="fk">Ubicunque, </span><span class="ft"> etc. Ubicunque fuerit Dominus corporaliter, illo congregabuntur electi, qui ejus passionem humiliter imitando tanquam de carne ejus saturantur, quorum per resurrectionem renovabitur ut aquilæ juventus.</span></p>
  </aside>

  <aside id="FN566">
    <p class="f"><a class="notebackref" href="#LK18_2"><span class="notemark">*</span> 18:2</a> <span class="fk">Judex quidam. </span><span class="ft"> Hæc parabola ad orandum et credendum, et non de nobis, sed de Deo præsumendum hortatur.</span></p>
  </aside>

  <aside id="FN567">
    <p class="f"><a class="notebackref" href="#LK18_3"><span class="notemark">†</span> 18:3</a> <span class="fk">Vidua autem. </span><span class="ft"> Hæc vidua potest habere similitudinem Ecclesiæ, quæ desolata videtur donec veniat Dominus, qui tamen in secreto etiam nunc curam ejus gerit. </span><span class="fk">Vindica me. </span><span class="ft"> Cum justi pro persecutoribus orare moneantur, tamen de malis salva justitia hanc vindictam expetunt: ut pereant omnes mali, vel conversi ad justitiam, vel amissa per supplicium potestate quam nunc contra bonos quandiu hoc ipsum bonis expedit vel temporaliter aliquid possunt. Quem finem cum justi venire desiderant, quamvis pro inimicis orent, tamen non absurde vindictam desiderare dicuntur.</span></p>
  </aside>

  <aside id="FN568">
    <p class="f"><a class="notebackref" href="#LK18_8"><span class="notemark">‡</span> 18:8</a> <span class="fk">Verumtamen. </span><span class="ft"> Dico me facturum vindictam justorum, sed illi erunt valde pauci, quia cum in die judicii in forma Filii hominis apparuero, tanta erit raritas justorum, ut non tam ob clamorem fidelium injuste damnatorum, quam ob eorum torporem juste damnandorum totius jam mundi sit acceleranda ruina. </span><span class="fk">Putas. </span><span class="ft"> In verbo increpatur dubitationis infidelitas, non opinatur Divinitas. Scit enim omnia per quem sunt omnia, sed dubitando increpat infidelium corda.</span></p>
  </aside>

  <aside id="FN569">
    <p class="f"><a class="notebackref" href="#LK18_10"><span class="notemark">§</span> 18:10</a> <span class="fk">Duo homines. </span><span class="ft"> Quia parabola qua ad orandum invitavit, ita conclusit, ut diceret, veniente Judice, difficile fidem in terra reperiendam. Ne quis sibi de supervacua fidei cognitione, vel etiam confessione blandiretur, in hac parabola, diligentius ostendit a Deo non fidei verba, sed opera examinanda, inter quæ maxime regnat humilitas, quam quia non habent superbi de sua justitia præsumentes, et infirmos despicientes, quasi vacui fide, cum orant non exaudiuntur.</span></p>
  </aside>

  <aside id="FN570">
    <p class="f"><a class="notebackref" href="#LK18_11"><span class="notemark">**</span> 18:11</a> <span class="fk">Deus, gratias, </span><span class="ft"> etc. Quatuor sunt species tumoris: cum vel quis bonum quod habet, a se habere æstimat: aut si datum a Deo credit, pro meritis datum putat; aut cum jactat se habere quod non habet; aut cum despectis cæteris appetit singulariter videri habere quæ habet. Hac Pharisæus peste laborabat, qui ideo non justificatus descendit, quia merita bonorum operum sibi singulariter tribuens, publicano se prætulit.</span></p>
  </aside>

  <aside id="FN571">
    <p class="f"><a class="notebackref" href="#LK18_12"><span class="notemark">††</span> 18:12</a> <span class="fk">Jejuno bis. </span><span class="ft"> Ecce Pharisæus ad exhibendam abstinentiam, ad impetrandam misericordiam, ad referendas Deo gratias oculum habet, ad humilitatis custodiam non habet. Et quid prodest si tota civitas custodiatur, et unum foramen per quos hostes intrent relinquatur?</span></p>
  </aside>

  <aside id="FN572">
    <p class="f"><a class="notebackref" href="#LK18_13"><span class="notemark">‡‡</span> 18:13</a> <span class="fk">Et publicanus. </span><span class="ft"> Sicut humilis, non audet appropinquare, ut ad eum Deus appropinquet: non aspicit ut aspiciatur; premit conscientiam, sed spem sublevat; percutit pectus, pœnas de se exigit ut Deus parcat; confitetur ut Deus ignoscat; ignoscit Deus quod ille agnoscit. </span><span class="fk">Deus, propitius. </span><span class="ft"> Publicanus humiliter orans ad illos pertinet de quibus dicitur: Deus non faciet vindictam electorum ad se clamantium. Pharisæus merita jactans, ad illos de quibus subditur: </span><span class="fk">Filius hominis veniens, putas inveniet fidem in terra?</span></p>
  </aside>

  <aside id="FN573">
    <p class="f"><a class="notebackref" href="#LK18_14"><span class="notemark">§§</span> 18:14</a> <span class="fk">Quia omnis, </span><span class="ft"> etc. Posita Pharisæi et publicani controversia, ponitur judicis sententia, ut caveatur superbia.</span></p>
  </aside>

  <aside id="FN574">
    <p class="f"><a class="notebackref" href="#LK18_15"><span class="notemark">***</span> 18:15</a> <span class="fk">Afferebant autem. </span><span class="ft"> Post dictam controversiam, post datam sententiam humili magistro, offeruntur infantes, ut ostendatur quod innocens et simplex ætas ad gratiam pertineat. Increpant apostoli, non quod nollent infantes manu et voce Salvatoris benedici, sed quia nondum perfecti in fide, putabant eum in similitudinem hominum lassari importunitate offerentium. </span><span class="fk">Increpabant. </span><span class="ft"> Hoc fortasse ideo, quia prius populum Judæorum ex quo secundum carnem erant, salvari volebant, sed et pro Chananæa muliere supplicaverunt. Sciebant ergo mysterium, quod utriusque populi vocatio deberetur, sed fortasse adhuc nesciebant ordinem.</span></p>
  </aside>

  <aside id="FN575">
    <p class="f"><a class="notebackref" href="#LK18_16"><span class="notemark">†††</span> 18:16</a> <span class="fk">Sinite pueros. </span><span class="ft"> Nemo prohibeat languidos venire ad medicum. Isti in ramo nihil adhuc commiserunt, sed in radice perierunt. Qui pro se agere non possunt, causam suam majoribus commiserunt. Tangat medicus, et </span><span class="fk">benedicat pusillis cum majoribus</span><span class="ft"> Psal. 113.. </span><span class="fk">Talium est enim. </span><span class="ft"> Non ait istorum, sed qui habent ex studio innocentiam et simplicitatem quam isti habent per naturam, quia non ætas regnat, sed mores. Non enim est virtus non posse peccare, sed nolle. Sicut puer non perseverat in ira, læsus non meminit, non concupiscit mulierem, non cogitat vel loquitur malum, sic vos nisi talem innocentiam et animi puritatem habueritis, non intrabitis in regnum cœlorum.</span></p>
  </aside>

  <aside id="FN576">
    <p class="f"><a class="notebackref" href="#LK18_17"><span class="notemark">‡‡‡</span> 18:17</a> <span class="fk">Regnum Dei. </span><span class="ft"> Id est doctrinam Evangelii sicut puer jubemur accipere. Puer in discendo non contradicit doctoribus. Non rationes et verba componit ad resistendum, sed fideliter suscipit, obtemperat et quiescit.</span></p>
  </aside>

  <aside id="FN577">
    <p class="f"><a class="notebackref" href="#LK18_18"><span class="notemark">§§§</span> 18:18</a> <span class="fk">Et interrogavit eum. </span><span class="ft"> BEDA. Audierat hic princeps similes puerorum dignos esse, etc., usque ad his qui perfecti esse volunt, adjungit: </span><span class="fk">Omnia vende et da pauperibus</span><span class="ft"> Marc. 10.. </span><span class="fk">Magister bone. </span><span class="ft"> Quia bonum magistrum dixit, et non Deum vel Dei Filium confessus est dicit quamvis sanctum hominem comparatione Dei bonum non esse. Christus autem non renuit testimonium bonitatis, sed magistri absque Deo excludit bonitatem.</span></p>
  </aside>

  <aside id="FN578">
    <p class="f"><a class="notebackref" href="#LK18_19"><span class="notemark">*</span> 18:19</a> <span class="fk">Dixit autem. </span><span class="ft"> AMBR. Versuta interrogatio, et ideo arguta responsio. Tentator enim, etc., usque ad cum his verbis definiatur contra naturam esse dives misericors. </span><span class="fk">Mandata nosti. </span><span class="ft"> Hæc est puerilis innocentiæ castitas, quæ nobis imitanda proponitur, si regnum Dei ingredi volumus.</span></p>
  </aside>

  <aside id="FN579">
    <p class="f"><a class="notebackref" href="#LK18_23"><span class="notemark">†</span> 18:23</a> <span class="fk">Dives erat. </span><span class="ft"> Nullus dives, id est confidens divitiis suis, intrabit, ut Jesus secundum Matthæum exponit. Non ergo divites manentes, sed qui esse desierunt intrabunt.</span></p>
  </aside>

  <aside id="FN580">
    <p class="f"><a class="notebackref" href="#LK18_25"><span class="notemark">‡</span> 18:25</a> <span class="fk">Facilius est enim. </span><span class="ft"> Mystice. Facilius est Christum pati pro dilectoribus sæculi, quam dilectores sæculi ad Christum converti. Camelus dicitur Christus, quia sponte humiliatus, infirmitatis nostræ onera sustulit. Acus punctio, per quam angustias passionis significat, qua passione velut acu, naturæ nostræ quasi scissa vestimenta resarcire dignatus est, id est reparare post lapsum. Aliter: facilius est gentilem populum gibbo peccatorum deformem per angustam vitæ viam ingredi, quam Judæum de meritis gloriantem, et ad subeundum leve onus Christi se humiliare nolentem.</span></p>
  </aside>

  <aside id="FN581">
    <p class="f"><a class="notebackref" href="#LK18_26"><span class="notemark">§</span> 18:26</a> <span class="fk">Quis potest? </span><span class="ft"> Intelligunt in numero divitum deputandos omnes qui amant divitias, etsi non habent: aliter enim, cum sit turba major pauperum, non dicerent: </span><span class="fk">Quis potest salvus fieri?</span></p>
  </aside>

  <aside id="FN582">
    <p class="f"><a class="notebackref" href="#LK18_29"><span class="notemark">**</span> 18:29</a> <span class="fk">Nemo. </span><span class="ft"> Qui carnalia pro Domino dimiserit, spiritualia accipiet. Marcus ait: </span><span class="fk">Centies tantum </span><span class="fk">nunc, </span><span class="ft"> etc. Marc. 10., id est, in hac vita persecutionibus plena gaudium regni degustant, et omnium electorum sincera dilectione fruuntur.</span></p>
  </aside>

  <aside id="FN583">
    <p class="f"><a class="notebackref" href="#LK18_30"><span class="notemark">††</span> 18:30</a> <span class="fk">Recipiat, </span><span class="ft"> etc. Qui pro Domino omnes divitias dimiserit, et carnis affectus contempserit, multo plura recipiet in præsenti, et a fratribus et sororibus propositi sui glutino spirituali colligatis, multo gratiosiorem in hac vita recipiet charitatem.</span></p>
  </aside>

  <aside id="FN584">
    <p class="f"><a class="notebackref" href="#LK18_31"><span class="notemark">‡‡</span> 18:31</a> <span class="fk">Assumpsit. </span><span class="ft"> Prævidens ex passione sua discipulos perturbandos, prædicit et passionis pœnam, et resurrectionis gloriam, ut cum morientem cernerent, resurrecturum non dubitarent. </span><span class="fk">Et consummabuntur. </span><span class="ft"> In hoc ostendit quidquid prophetæ prædixerunt ad suæ dispensationis mysterium intendisse. In quo percutit hæreticos, qui dicunt Christum legi et prophetis contrarium prædicasse, et alium Veteris, alium Novi esse Deum Testatamenti. Confutat etiam paganorum dementiam, quia ejus crucem derident cum proximæ suæ passionis, et tempus quasi futurorum præscius ostendit, et locum quasi mortem non timens adiit.</span></p>
  </aside>

  <aside id="FN585">
    <p class="f"><a class="notebackref" href="#LK18_34"><span class="notemark">§§</span> 18:34</a> <span class="fk">Et ipsi, </span><span class="ft"> etc. Discipuli sermonem Dominicæ passionis toties replicatum ideo intelligere non valent, quia quem maxime videre desiderant, ejus mortem audire non possunt, et quem non solum hominem innocentem, sed etiam verum Deum esse sciunt, mori posse non putant.</span></p>
  </aside>

  <aside id="FN586">
    <p class="f"><a class="notebackref" href="#LK18_35"><span class="notemark">***</span> 18:35</a> <span class="fk">Cæcus. </span><span class="ft"> Cæcus significat humanum genus, quod a superna claritate exclusum damnationis suæ patitur tenebras, sed a Domino appropinquante Jericho curatur. Jericho </span><span class="fk">luna</span><span class="ft"> interpretatur, per quam defectus mortalitatis intelligitur. Dum ergo Verbum Dei infirmitatem nostræ carnis suscipit, homo ad cognoscenda redit. Cæcus sedet juxta viam dum incipit credere in ipsum, qui dicit: </span><span class="fk">Ego sum via</span><span class="ft"> Joan. 14.. Mendicat, dum rogat.</span></p>
  </aside>

  <aside id="FN587">
    <p class="f"><a class="notebackref" href="#LK18_39"><span class="notemark">†††</span> 18:39</a> <span class="fk">Et qui præibant, </span><span class="ft"> etc. Qui Jesum præeunt venientem, significant cæcum carnalium vitiorum, quæ dissipant cogitationem hominis et perturbant vocem orationis, ne Jesus ad illuminandum venire possit cor hominis, sed jam sentiens se gravari phantasmate priorum vitiorum, et vocem orationis suæ impediri, ne pro se exorari possit, ardentius clamat.</span></p>
  </aside>

  <aside id="FN588">
    <p class="f"><a class="notebackref" href="#LK18_40"><span class="notemark">‡‡‡</span> 18:40</a> <span class="fk">Stans autem, </span><span class="ft"> etc. Transiens, cæcum audit, stans illuminat, quia per humanitatem suam nostræ cæcitatis vocibus compatitur, sed per potentiam Divinitatis lumen nobis gratiæ infundit. </span><span class="fk">Adduci ad se. </span><span class="ft"> Qui prætereuntem aliquatenus sentiebat, dum in oratione patitur phantasmatum turbas, vehementius insistens orationi ducitur ad stantem, et recipit lumen, quia Deus in corde firmo figitur, et sic lux amissa reparatur.</span></p>
  </aside>

  <aside id="FN589">
    <p class="f"><a class="notebackref" href="#LK18_41"><span class="notemark">§§§</span> 18:41</a> <span class="fk">Quid tibi, </span><span class="ft"> etc. Non ex ignorantia quærit, sed ideo ut rogetur, ut mentem ad orationem excitet. Quod intelligens, cæcus subjungit: </span><span class="fk">Domine, ut videam. </span><span class="ft"> Non petit cæcus aurum vel aliquid temporale, sed tantum lumen. Imitemur ergo eum, quem mente et corpore audivimus sanatum; petamus a Domino lucem æternæ visionis, et dicet nobis: </span><span class="fk">Respice, fides tua salvum te fecit. </span></p>
  </aside>

  <aside id="FN590">
    <p class="f"><a class="notebackref" href="#LK18_43"><span class="notemark">*</span> 18:43</a> <span class="fk">Et confestim vidit. </span><span class="ft"> Videt et sequitur, qui bonum quod intelligit operatur, et Jesum præsentem vel prætereuntem imitatur. Et hic talis non solum pro impetrato in Deum proficit, sed etiam alios ad laudem Dei accendit. </span><span class="fk">Et omnis plebs. </span><span class="ft"> Laudat plebs Deum non solum pro impetrato munere lucis, sed et pro merito fidei impetrantis, quia non solum laudat quod potenter et misericorditer illuminat, sed quia clamorem fidei firmiter clamantis exaudit.</span></p>
  </aside>

  <aside id="FN591">
    <p class="f"><a class="notebackref" href="#LK19_1"><span class="notemark">*</span> 19:1</a> <span class="fk">Et ingressus, </span><span class="ft"> etc. Ecce camelus deposita sarcina gibbi per foramen acus transit, dum contempto censu fraudium, angustam portam quæ ducit ad vitam ascendit. Et quia devotione fidei ad videndum Salvatorem, quod natura minus habebat, ascensu arboris supplet, juste quod rogare non audebat, Dominicæ susceptionis benedictionem accipit quam desiderabat. Mystice, Zachæus, qui interpretatur </span><span class="fk">justificatus, </span><span class="ft"> significat credentes ex gentibus qui per occupationem temporalium depressi erant, et minimi, sed a Domino sanctificati. </span><span class="fk">Et ipse dives. </span><span class="ft"> Quis de se desperet, cum venit iste ad Deum cui census ex fraude? Per hunc apparet, quia non omnis dives avarus.</span></p>
  </aside>

  <aside id="FN592">
    <p class="f"><a class="notebackref" href="#LK19_3"><span class="notemark">†</span> 19:3</a> <span class="fk">Præ turba. </span><span class="ft"> Quæ turba, nisi imperitæ confusio multitudinis, quæ verticem sapientiæ videre nequit? Zachæus ergo non in turba, sed plebem transgressus Messiam quem desiderat aspicit.</span></p>
  </aside>

  <aside id="FN593">
    <p class="f"><a class="notebackref" href="#LK19_4"><span class="notemark">‡</span> 19:4</a> <span class="fk">Sycomorum. </span><span class="ft"> Sycomorus arbor est, moro foliis similis, sed altitudine præstans, et interpretatur </span><span class="fk">ficus fatua, </span><span class="ft"> id est crux. Quæ credentes ut ficus pascit, ab infidelibus irridetur ut fatua. Quam pusillus ascendit, dum quilibet humilis et propriæ infirmitatis conscius, in virtute crucis gloriatur, et per hanc laudabilem fatuitatem transeuntem prope Dominum cernit, quia si nondum ita solide ut est jam, tamen raptim, et quasi in transitu luci sapientiæ cœlestis intendit. </span><span class="fk">Quia inde erat transiturus. </span><span class="ft"> ISID. Illa parte ubi sycomorus, vel ubi crediturus, etc., usque ad velut in fecunda altitudine operis eminebat.</span></p>
  </aside>

  <aside id="FN594">
    <p class="f"><a class="notebackref" href="#LK19_5"><span class="notemark">§</span> 19:5</a> <span class="fk">Et cum venisset. </span><span class="ft"> Per præmissos præcones verbi sui, in quibus erat Jesus et loquebatur, venit ad populum nationum, qui passionis ejus fide jam sublimis, etiam divinitatem ejus agnoscere ardet, suspiciens videt, quia per fidem a terrenis elevatum elegit eligentem se, et amat amantem se. </span><span class="fk">Descende. </span><span class="ft"> Quod descendere de sycomoro, et sic in domo parare mansionem jubetur, hoc est quod Apostolus ait: </span><span class="fk">Etsi cognovimus secundum carnem Christum, sed jam non novimus. Si enim mortuus est ex infirmitate, sed jam vivit ex virtute Dei</span><span class="ft"> II Cor. 5, 13.. </span><span class="fk">Manere. </span><span class="ft"> Manebat aliquando Dominus in domo principis Pharisæorum, id est id est in Judæorum Synagoga docebat.</span></p>
  </aside>

  <aside id="FN595">
    <p class="f"><a class="notebackref" href="#LK19_7"><span class="notemark">**</span> 19:7</a> <span class="fk">Murmurabant. </span><span class="ft"> Manifestum est Judæos semper gentium odisse, vel non intellexisse salutem. Unde et adversus Petrum dicitur: </span><span class="fk">Quare introisti ad gentes præputium habentes</span><span class="ft"> Act. 9.?</span></p>
  </aside>

  <aside id="FN596">
    <p class="f"><a class="notebackref" href="#LK19_8"><span class="notemark">††</span> 19:8</a> <span class="fk">Stans autem, </span><span class="ft"> etc. Aliis calumniantibus hominem peccatorem, ipse et Zachæus stans, id est in ea quam cœperat fidei veritate persistens, non solum se ex peccatore conversum, sed etiam inter innocentes probat conversatum, cum etiam ante conversionem innocenter vixit, et qui ante conversionem dimidium, post conversionem potest dare et totum. </span><span class="fk">Si quid, </span><span class="ft"> etc. Primum est secundum legem reddere, deinde quod remanet pauperibus erogare. Hunc fructum vitæ publicanus de sycomoro per sapientem stultitiam legit quod rapta reddit, propinqua relinquit, visibilia contemnit, ejus quem nondum videt sequi vestigia concupiscit.</span></p>
  </aside>

  <aside id="FN597">
    <p class="f"><a class="notebackref" href="#LK19_9"><span class="notemark">‡‡</span> 19:9</a> <span class="fk">Filius sit. </span><span class="ft"> Non carne, sed fide, quia sicut Abraham jussu Dei patriam ob spem futuræ hæreditatis deseruit, sic et iste qui thesaurum in cœlis acquirit spe.</span></p>
  </aside>

  <aside id="FN598">
    <p class="f"><a class="notebackref" href="#LK19_10"><span class="notemark">§§</span> 19:10</a> <span class="fk">Venit, </span><span class="ft"> etc. Etiam murmurantibus sua mysteria non dedignatur exponere, quod propter pœnitentiam peccatorum suspiciendam maxime ipse in terram venerit, ubi et se appellat Filium hominis, ut insinuet nobis dispensationem suæ pietatis.</span></p>
  </aside>

  <aside id="FN599">
    <p class="f"><a class="notebackref" href="#LK19_11"><span class="notemark">***</span> 19:11</a> <span class="fk">Hæc illis, </span><span class="ft"> etc. Suscepta et commendata pœnitentia publicani divitis, per parabolam docet sibi magis pœnitentiam peccatorum, quam justitiam placere superborum, latiusque in gentibus de ignorantia legis humilibus, quam in Judæis de justitia legis superbientibus se esse regnaturum. </span><span class="fk">Eo quod. </span><span class="ft"> Non solum qui justi perseverant, sed etiam qui de injustitia convertuntur ad filios promissionis pertinent.</span></p>
  </aside>

  <aside id="FN600">
    <p class="f"><a class="notebackref" href="#LK19_12"><span class="notemark">†††</span> 19:12</a> <span class="fk">Nobilis abiit. </span><span class="ft"> Hic est nobilis cui cæcus clamabat: </span><span class="fk">Miserere mei, fili David, </span><span class="ft"> et cui tubæ clamabant: </span><span class="fk">Hosanna filio David: benedictus qui venit in nomine Domini rex Isræl, </span><span class="ft"> qui constitutus est a Patre rex, cui datæ sunt gentes in hæreditatem. </span><span class="fk">Longinquam. </span><span class="ft"> Excæcatos Judæos relinquens, transit ad illuminandas gentes, quæ longe (quia a finibus terræ) clamant ad Dominum, vel quia </span><span class="fk">longe a peccatoribus salus</span><span class="ft"> Psal. 118.: Deus, qui ubique præsens, longe ab his qui idola colunt, sed et ipsi prope facti sunt in sanguine.</span></p>
  </aside>

  <aside id="FN601">
    <p class="f"><a class="notebackref" href="#LK19_13"><span class="notemark">‡‡‡</span> 19:13</a> <span class="fk">Vocatis autem decem. </span><span class="ft"> Vocat decem servos, dum elegit discipulos littera Decalogi imbutos. Dat decem mnas, dum post resurrectionem surgit, et aperit sensum, ut spiritualiter intelligat legis dicta Mna decem drachmas appendit. Et omnis Scripturæ sermo, quia vitæ cœlestis perfectionem suggerit, quasi centenarii numeri pondere fulget. </span><span class="fk">Negotiamini. </span><span class="ft"> Verba legis mystica interpretatione discussa populis offerte, et ab eis confessionem fidei, morumque probitatem recipite.</span></p>
  </aside>

  <aside id="FN602">
    <p class="f"><a class="notebackref" href="#LK19_15"><span class="notemark">§§§</span> 19:15</a> <span class="fk">Et factum est. </span><span class="ft"> Quotidie Christus accepto regno a Patre redit, quia peregrinantis in terra Ecclesiæ semper statum conspicit. Huic servo pecuniam negotiaturo commodat, in altero modum consummati operis examinat. Hunc prudenter laborantem ampliori gratia donat, illum luxuriosa sectantem, etiam quod dederat privat. In judicio vero multi qui ad docendum idonei videbantur, ob negligentiam suam inter indoctos reputabuntur. Quidam simplicioris observationis devotionem inter apostolicos summa præmia percipient. </span><span class="fk">Qui enim recipit prophetam in nomine prophetæ, mercedem prophetæ accipiet</span><span class="ft"> Matth. 10..</span></p>
  </aside>

  <aside id="FN603">
    <p class="f"><a class="notebackref" href="#LK19_16"><span class="notemark">*</span> 19:16</a> <span class="fk">Venit autem. </span><span class="ft"> Primus servus, ordo doctorum in circumcisione missus, qui unam mnam negotiaturus accepit, quia unum Deum, unam fidem, unum baptisma missus est prædicare. Sed decem acquirit dum populum sub lege constitutum docendo sibimet associat.</span></p>
  </aside>

  <aside id="FN604">
    <p class="f"><a class="notebackref" href="#LK19_17"><span class="notemark">†</span> 19:17</a> <span class="fk">In modico fuisti fidelis. </span><span class="ft"> Modicum est quidquid in præsenti percipimus donorum ad comparationem futurorum. </span><span class="fk">Ex parte enim cognoscimus, et ex parte prophetamus</span><span class="ft"> I Cor. 13.. </span><span class="fk">Decem </span><span class="fk">civitates. </span><span class="ft"> Decem civitates sunt animæ, per legis verba ad gratiam Evangelii pervenientes, quibus tunc glorificandus præponitur, qui eis pecuniam verbi digne Deo commendaverit; unde Apostolus: </span><span class="fk">Quæ est spes nostra, aut gaudium, aut corona gloriæ? Nonne vos ante Dominum Jesum</span><span class="ft"> I Thes. 2.?</span></p>
  </aside>

  <aside id="FN605">
    <p class="f"><a class="notebackref" href="#LK19_18"><span class="notemark">‡</span> 19:18</a> <span class="fk">Et alter, </span><span class="ft"> Bonus ordo, vocaturus gentes, et Judæos missurus interfici, qui noluerunt super se Christum regnare, hanc præmisit comparationem, ne diceretur: Nihil dederat populo Judæorum unde melior possit fieri, ut quod exigeretur ab eo qui nihil recipit? Ex una mna quinque facit, qui moralia habet propter quinque sensus.</span></p>
  </aside>

  <aside id="FN606">
    <p class="f"><a class="notebackref" href="#LK19_20"><span class="notemark">§</span> 19:20</a> <span class="fk">Et alter, </span><span class="ft"> etc. Qui ad præputium missus est, cui Dominus mnam unam eamdemque fidem, quæ circumcisioni credita est, ad prædicandum commisit. Quæ quinque mnas facit, quia gentes quinque sensibus corporis mancipatas, ad gratiam fidei evangelicæ convertit. </span><span class="fk">In sudario, </span><span class="ft"> etc. In sudario pecuniam reponit, qui ad prædicandum idoneus, officium prædicandi vel suscipere renuit, vel susceptum non bene gerit, sed percepta dona sub otio temporis abscondit secum, dicens: Sufficit mihi ut de me rationem reddam, cur aliis prædicem, vel de aliis cogar reddere rationem? cum etiam apud Deum illi sunt inexcusabiles quibus lex data non est, neque audito Evangelio dormierunt, quia per creaturam poterant Creatorem cognoscere.</span></p>
  </aside>

  <aside id="FN607">
    <p class="f"><a class="notebackref" href="#LK19_21"><span class="notemark">**</span> 19:21</a> <span class="fk">Metis quod. </span><span class="ft"> Metit enim Deus ubi non seminavit, id est etiam eos impietatis reos tenet quibus legis verbum vel Evangelii non ministravit. Timens ergo periculum judicii, requiescam ab administratione verbi.</span></p>
  </aside>

  <aside id="FN608">
    <p class="f"><a class="notebackref" href="#LK19_22"><span class="notemark">††</span> 19:22</a> <span class="fk">Sciebas, </span><span class="ft"> etc. Quod putaverat pro excusatione dixisse vertitur in culpam. Si me ita durum et crudelem noveras, quare ista cogitatio non incussit tibi timorem, ut scires me mea diligentius quæsiturum?</span></p>
  </aside>

  <aside id="FN609">
    <p class="f"><a class="notebackref" href="#LK19_23"><span class="notemark">‡‡</span> 19:23</a> <span class="fk">Pecuniam. </span><span class="ft"> Id est evangelicam prædicationem paratisque fidelium cordibus non intimasti. </span><span class="fk">Meam ad mensam. </span><span class="ft"> Non tuam. Unde Apostolus: </span><span class="fk">Si quis loquitur, quasi sermones Dei</span><span class="ft"> I Petr. 4.. </span><span class="fk">Cum usuris. </span><span class="ft"> Qui verbi pecuniam a doctore emit credendo, necesse est ut cum usuris solvat operando. Vel, de accepto verbi fenore usuras solvit, qui ex eo quod audit, etiam alia studet intelligere.</span></p>
  </aside>

  <aside id="FN610">
    <p class="f"><a class="notebackref" href="#LK19_24"><span class="notemark">§§</span> 19:24</a> <span class="fk">Auferte, </span><span class="ft"> etc. Collatam gratiam amittit, qui prædicando aliis communicare neglexit. Augetur vero illi qui in ea laboravit. Sicut regium chrisma quod superbiendo Saul amisit, David obediendo promeruit. Spiritus enim Domini qui a Saul recessit, directus est a die illa et deinceps in David.</span></p>
  </aside>

  <aside id="FN611">
    <p class="f"><a class="notebackref" href="#LK19_26"><span class="notemark">***</span> 19:26</a> <span class="fk">Et abundabit. </span><span class="ft"> Mystice: cum omnis Isræl salvus erit, tunc plenitudo spiritualis gratiæ quam modo torpenter exercemus, doctoribus illius temporis abundanter conferetur.</span></p>
  </aside>

  <aside id="FN612">
    <p class="f"><a class="notebackref" href="#LK19_28"><span class="notemark">†††</span> 19:28</a> <span class="fk">Et his dictis. </span><span class="ft"> Finita parabola, vadit Hierosolymam, ut ostenderet de ejusdem maximæ civitatis eventu parabolam fuisse præmissam, quæ non longe post, et ipsum occisura ob odium regni ejus hostili clade sit peritura.</span></p>
  </aside>

  <aside id="FN613">
    <p class="f"><a class="notebackref" href="#LK19_29"><span class="notemark">‡‡‡</span> 19:29</a> <span class="fk">Ad Bethphage. </span><span class="ft"> Bethphage, viculus sacerdotum in monte Oliveti, et interpretatur </span><span class="fk">domus buccæ. </span><span class="ft"> Bethania villa vel civitas in latere ejusdem montis, et dicitur </span><span class="fk">domus obedientiæ. </span><span class="ft"> Has Dominus Hierosolymam venturus præsentia sua sublimavit, quia multos ante passionem suam docendo piæ confessionis donis et obedientiæ spiritualis implevit. Quæ bene in monte Oliveti sunt positæ, id est in ipso Domino qui nos unctione spiritualium chrismatum, et conscientiæ pietatisque luce refovet. Et quia non vult abscondi civitatem supra se positam, mittit discipulos in castellum, quod est contra eos, ut per eos totius contra positi orbis munitiones penetret.</span></p>
  </aside>

  <aside id="FN614">
    <p class="f"><a class="notebackref" href="#LK19_30"><span class="notemark">§§§</span> 19:30</a> <span class="fk">Intrœuntes invenietis. </span><span class="ft"> Intrœuntes in mundum prædicatores inveniunt populum nationum, perfidiæ vinculis irretitum, liberum et lascivum. </span><span class="fk">Cui nemo, </span><span class="ft"> etc., id est, nullus rationalis doctor frænum correctionis posuit, qui vel linguam a malo prohiberet, vel in arctam viam vitæ ire cogeret. Nemo indumenta salutis quibus </span><span class="fk">calefieret, </span><span class="ft"> utilia suadendo contulit. </span><span class="fk">Nemo sedit, </span><span class="ft"> quia nullus stultitiam ejus deprimendo correxit. </span><span class="fk">Alligatum. </span><span class="ft"> Alligatus vinculis perfidiæ, in quo addictus vel astrictus Domino errore famulabatur, sed dominatum sibi vindicare non poterat, quem Dominum fecerat non natura, sed culpa. Et ideo cum Dominus dicitur, unus agnoscitur. Nam, etsi multi dii et domini, generaliter tamen unus Deus et unus Dominus.</span></p>
  </aside>

  <aside id="FN615">
    <p class="f"><a class="notebackref" href="#LK19_33"><span class="notemark">*</span> 19:33</a> <span class="fk">Solventibus autem, </span><span class="ft"> etc. Non despicias hunc asellum, quia sicut in vestitu ovium sunt lupi rapaces, ita sub exuviis corporis (quod nobis est commune cum belluis) mens Deo plena vegetatur. </span><span class="fk">Dixerunt. </span><span class="ft"> Multos habebat dominos qui non uni superstitioni deditus, sed pro libitu immundorum spirituum raptabatur ad varios errores. </span><span class="fk">Quid solvitis. </span><span class="ft"> Qui solvendo pullo contradixerant, audito nomine quiescunt, quia magistri errorum qui doctoribus ad salutem gentium venientibus obsistunt, suas tenebras defendunt, donec miraculis attestantibus veri possessoris virtus emineat. Sed postquam Dominicæ fidei potestas apparet, cedentibus adversariorum querelis, cœtus qui Deum corde portet adducitur.</span></p>
  </aside>

  <aside id="FN616">
    <p class="f"><a class="notebackref" href="#LK19_35"><span class="notemark">†</span> 19:35</a> <span class="fk">Vestimenta. </span><span class="ft"> Vestimenta apostolorum doctrina virtutum, vel discretio Scripturarum, et gratia spiritualiter, quibus illi corda hominum prius nuda et frigida contegunt, ut mereantur habere sessorem Christum. </span><span class="fk">Imposuerunt. </span><span class="ft"> Dum populus gentium portat Christum, discipuli in via vestimenta sternunt, quia corporis sui exuentes amictum simplicibus sanguine suo viam parant, ut inoffenso gressu mentis, Hierosolymam, quo Christus ducit, tendant, id est ad veram pacis visionem.</span></p>
  </aside>

  <aside id="FN617">
    <p class="f"><a class="notebackref" href="#LK19_37"><span class="notemark">‡</span> 19:37</a> <span class="fk">Ad descensum. </span><span class="ft"> Descendente Domino de monte Oliveti, id est, humiliante se ad infirmitatem nostræ carnis illo qui erat in forma Dei, cum eo descendunt turbæ, id est, humiliatur qui ejus misericordia indigent, ut ab eo exaltentur. </span><span class="fk">Gaudentes. </span><span class="ft"> Frequenter ingressus est civitatem Hierusalem, sed non rex vocatus, quod semper fugerat, nisi modo cum ascendit passurus. Quod ideo factum est, ut amplius eorum adversum se excitaret invidiam, quia jam tempus passionis instabat. </span><span class="fk">Super. </span><span class="ft"> Maxime de resurrectione Lazari, quæ nuper facta erat. Nam et propterea obviam venit ei turba, quia hoc signum factum audierant ab eo. Laudant etiam de signis et doctrina, quæ fecit cum ascendit ad diem scenopegiæ, quod Joannes narrat.</span></p>
  </aside>

  <aside id="FN618">
    <p class="f"><a class="notebackref" href="#LK19_38"><span class="notemark">§</span> 19:38</a> <span class="fk">Benedictus. </span><span class="ft"> Turba post modicum crucifixura, regem appellat, exspectatum secundum carnem David filium venisse declarat, ut adversum se testimonium extorqueatur invitis. </span><span class="fk">Pax. </span><span class="ft"> Sicut nascente Domino hominum et angelorum agmina cœlestia decantabant: </span><span class="fk">Gloria in excelsis Deo. Et in terra pax hominibus, </span><span class="ft"> etc. Sic eidem mox triumphaturo homines concinunt: Pax in cœlo, et gloria in excelsis.</span></p>
  </aside>

  <aside id="FN619">
    <p class="f"><a class="notebackref" href="#LK19_39"><span class="notemark">**</span> 19:39</a> <span class="fk">Magister. </span><span class="ft"> Mira invidentium dementia, quem vera docentem noverant, cum magistrum appellari audiunt, discipulos ejus quasi melius edocti redarguendos æstimant, quos ille instituerat, quem Deum apparet esse per miracula.</span></p>
  </aside>

  <aside id="FN620">
    <p class="f"><a class="notebackref" href="#LK19_40"><span class="notemark">††</span> 19:40</a> <span class="fk">Lapides. </span><span class="ft"> Crucifixo Domino apostolis præ timore tacentibus, petræ quæ scissæ sunt, apertis monumentis Deum et mundi Dominum aperte clamabant. Mystice: si cæcitas contigerit in Isræl, ut a laude Dei conticeat, populus gentium mollito corde lapideo Creatorem suum credet et annuntiabit.</span></p>
  </aside>

  <aside id="FN621">
    <p class="f"><a class="notebackref" href="#LK19_44"><span class="notemark">‡‡</span> 19:44</a> <span class="fk">Et non relinquent. </span><span class="ft"> Perversus enim cum perversionem adjicit, quasi lapidem super lapidem struit. Sed cum anima ad ultionem rapitur, talis cogitationum constructio dissipatur, et hoc ideo, </span><span class="fk">quia non cognoveris tempus. </span><span class="ft"> Perversam enim animam Deus visitat, aliquando præcepto, aliquando miraculo. Sed quia superbiens contemnit, nec de malis suis erubescit, in extremo inimicis tradetur, cum quibus in æterno judicio damnationis societate colligitur. </span><span class="fk">Ad pacem, </span><span class="ft"> etc. Dum carnem das voluptatibus mala ventura non prospiciens, habes bona præsentia quæ ad pacem possunt esse temporalem. Et cur hoc, subdit, scilicet, quia non prævidet mala quæ ei eventura sunt. Si enim prævideret, in præsentibus prosperis lætata non fuisset.</span></p>
  </aside>

  <aside id="FN622">
    <p class="f"><a class="notebackref" href="#LK19_45"><span class="notemark">§§</span> 19:45</a> <span class="fk">Et ingressus. </span><span class="ft"> Post enumerata mala, ingressus templum ejecit vendentes et ementes, per hoc innuens, quod ruina populi, maxime ex sacerdotum culpa fuit; dum enim vendentes et ementes percutit, ostendit unde radix perditionis processit.</span></p>
  </aside>

  <aside id="FN623">
    <p class="f"><a class="notebackref" href="#LK19_47"><span class="notemark">***</span> 19:47</a> <span class="fk">Et erat docens. </span><span class="ft"> Domus Dei est conscientia fidelium, quam facit speluncam latronum qui, relicta simplicitate sanctitatis, illud meditatur agere, unde proximum innocentem possit lædere. Sed econtra Dominus mentes fidelium ad cavenda mala erudit. </span><span class="fk">Quærebant illum perdere. </span><span class="ft"> Ideo non poterant illum perdere, quia timebant tumultum populi, vel ideo volebant perdere, quia, neglecto, suo magisterio, totum populum videbant ad ejus doctrinam confluere.</span></p>
  </aside>

  <aside id="FN624">
    <p class="f"><a class="notebackref" href="#LK20_2"><span class="notemark">*</span> 20:2</a> <span class="fk">In qua potestate. </span><span class="ft"> De Dei potestate dubitant, et subintelligi volunt diaboli esse quod facit. Unde addunt: </span><span class="fk">Aut quis est, </span><span class="ft"> etc. In quo plane negant Dei Filium, quem non suis viribus, sed alienis signa facere credunt.</span></p>
  </aside>

  <aside id="FN625">
    <p class="f"><a class="notebackref" href="#LK20_3"><span class="notemark">†</span> 20:3</a> <span class="fk">Interrogabo vos, </span><span class="ft"> etc. Poterat aperta responsione tentatorum calumniam confutare, sed prudenter interrogat, ut vel suo silentio vel sua sententia condemnentur.</span></p>
  </aside>

  <aside id="FN626">
    <p class="f"><a class="notebackref" href="#LK20_4"><span class="notemark">‡</span> 20:4</a> <span class="fk">Baptismus Joannis, </span><span class="ft"> etc. Quem confitemini de cœlo habuisse prophetiam mihi perhibuit testimonium, et ab illo audistis in qua potestate ego faciam. Quod illi intelligentes, dubitant quid debeant respondere. </span><span class="fk">Neque ego, </span><span class="ft"> etc. Propter duas causas veritas quærentibus est abscondenda. Vel, quia minus capaces sunt ad audiendum; unde dicitur: </span><span class="fk">Multa habeo vobis dicere, sed non potestis portare modo</span><span class="ft"> Joan. 16.. Vel quia ex odio et contemptu quærunt; unde dicitur: </span><span class="fk">Nolite sanctum dare canibus</span><span class="ft"> Matth. 7..</span></p>
  </aside>

  <aside id="FN627">
    <p class="f"><a class="notebackref" href="#LK20_9"><span class="notemark">§</span> 20:9</a> <span class="fk">Cœpit autem. </span><span class="ft"> Principibus sacerdotum et scribis de sua interrogatione confutatis, Dominus quod cœperat, exsequitur, et illis audientibus plebem, quod sua verba libentius audiat alloquitur, inferens parabolam qua et illos impietatis arguat, et regnum Dei ad gentes transferendum ostendat. </span><span class="fk">Vineam. </span><span class="ft"> Moraliter: </span><span class="fk">Vinea Domini sabaoth, domus Isræl</span><span class="ft"> Isa. 5.: coloni, operarii, qui ad excolendum prima hora, tertia, sexta et nona sunt conducti. </span><span class="fk">Et ipse peregre, </span><span class="ft"> etc. Qui ubique est, diligentibus se præsentior est, negligentibus abest, et longo tempore abfuit, ne perperam videretur exactio. Nam quo indulgentior liberalitas eo inexcusabilior pervicacia.</span></p>
  </aside>

  <aside id="FN628">
    <p class="f"><a class="notebackref" href="#LK20_10"><span class="notemark">**</span> 20:10</a> <span class="fk">Et in tempore. </span><span class="ft"> Primus servus qui mittitur, Moyses legislator. Qui per quadraginta annos fructum legis quam dederat, a cultoribus inquirebat, sed cæsum dimittunt inanem.</span></p>
  </aside>

  <aside id="FN629">
    <p class="f"><a class="notebackref" href="#LK20_11"><span class="notemark">††</span> 20:11</a> <span class="fk">Et addidit, </span><span class="ft"> etc. Alter servus David propheta, qui post Moysem colonos vineæ psalmodiæ modulamine et citharæ dulcedine ad exercitium boni operis invitavit, sed et hunc contumelia affectum, dimittunt inanem, dicentes: </span><span class="fk">Quæ nobis pars in David, aut quæ hæreditas in filio Isai</span><span class="ft"> Reg. 12.? Qui tamen pro hac vinea, ne penitus exstirpetur exorat: </span><span class="fk">Domine Deus virtutum, converte et respice de cœlo, et vide et visita vineam istam</span><span class="ft"> Psal. 77.. Tertius servus chorus prophetarum. Qui populum corripiebant, et mala quæ vineæ imminerent prædicabant, sed et illos persecuti sunt et occiderunt.</span></p>
  </aside>

  <aside id="FN630">
    <p class="f"><a class="notebackref" href="#LK20_14"><span class="notemark">‡‡</span> 20:14</a> <span class="fk">Quem cum vidissent. </span><span class="ft"> Aperte probat Judæos, non per ignorantiam crucifixisse Filium Dei, sed per invidiam. Intellexerunt enim hunc esse cui dictum est: </span><span class="fk">Postula a me, et dabo tibi gentes hæreditatem </span><span class="fk">tuam, et possessionem tuam terminos terræ</span><span class="ft"> Psal. 117.. Et ideo consulentes sibi dicunt: </span><span class="fk">Ecce mundus totus post eum abiit</span><span class="ft"> Joan. 12., etc. Hæreditatem ergo Ecclesiæ quam non moriens Pater reliquit, sed ipse sua morte emptam resurgendo possedit, hanc Judæi eripere volunt, dum fidem, quæ per eum est, exstinguere conantur, justitiæ Dei non subjecti, sed suam constituere volentes. </span><span class="fk">Hic est hæres: </span><span class="ft"> Christus hæres, quia morti propriæ supervixit, et testamentorum quæ ipse condidit, quasi hæreditaria in nostris profectibus emolumenta consequitur.</span></p>
  </aside>

  <aside id="FN631">
    <p class="f"><a class="notebackref" href="#LK20_15"><span class="notemark">§§</span> 20:15</a> <span class="fk">Et ejectum illum. </span><span class="ft"> Marcus ordinem mutat: </span><span class="fk">Occiderunt et ejecerunt extra vineam</span><span class="ft"> Marc. 12.. In quo pertinacia eorum notatur, qui post resurrectionem prædicantibus apostolis credere noluerant, sed quasi utile cadaver projicientes, gentibus suscipiendum dederunt.</span></p>
  </aside>

  <aside id="FN632">
    <p class="f"><a class="notebackref" href="#LK20_16"><span class="notemark">***</span> 20:16</a> <span class="fk">Absit. </span><span class="ft"> Contradicunt sententiæ quam contra perfidiam suam dictam esse cognoscunt. Quod enim in mente gerebant, in parabola contineri intelligunt. Negantibus ergo Judæis justum fore, divinæ scientiæ legis (quam ipsi spernebant) ad gentes transferri, quid Salvator respondeat attende.</span></p>
  </aside>

  <aside id="FN633">
    <p class="f"><a class="notebackref" href="#LK20_17"><span class="notemark">†††</span> 20:17</a> <span class="fk">Quid est, </span><span class="ft"> etc. Quomodo implebitur hæc prophetia? Nisi quia Christus a vobis reprobatus, credituris gentibus est prædicandus, ut in se uno angulari lapide duos condat parietes. </span><span class="fk">Ædificantes. </span><span class="ft"> Qui supra coloni, hic ædificantes dicuntur, quia qui plebem ad ferendos fructus excolere, hanc ipsi Domino inhabitatore dignam quasi domum constituere jubebantur.</span></p>
  </aside>

  <aside id="FN634">
    <p class="f"><a class="notebackref" href="#LK20_18"><span class="notemark">‡‡‡</span> 20:18</a> <span class="fk">Omnis qui ceciderit. </span><span class="ft"> Qui credit et tamen peccat, cadit super lapidem, et non conteritur, sed confringitur, quia per patientiam ad salutem reservatur. Sed cui lapis irruit, id est, qui negat penitus, conteritur, ut nec testa remaneat. Vel cadit super eum, qui modo contemnit, et injuriis afficit, necdum penitus interit, sed quassatur, ut non ambulet rectus. Cadit super eum lapis, quem veniens in judicio opprimit.</span></p>
  </aside>

  <aside id="FN635">
    <p class="f"><a class="notebackref" href="#LK20_19"><span class="notemark">§§§</span> 20:19</a> <span class="fk">Et quærebant, </span><span class="ft"> etc. Quasi mentientem quærunt interficere in quo vera probantur quæ dixerat. Ipse est enim hæres, illi pravi coloni qui solo humano terrore retardantur donec veniret hora ejus.</span></p>
  </aside>

  <aside id="FN636">
    <p class="f"><a class="notebackref" href="#LK20_20"><span class="notemark">*</span> 20:20</a> <span class="fk">Et observantes. </span><span class="ft"> Quod præ timore populi, per se non possunt, inanibus præsidiis efficere volunt, velut immunes a morte ipsius videantur.</span></p>
  </aside>

  <aside id="FN637">
    <p class="f"><a class="notebackref" href="#LK20_22"><span class="notemark">†</span> 20:22</a> <span class="fk">Licet nobis, </span><span class="ft"> etc. Cum nuper sub Augusto Judæa Romanis stipendiaria facta esset, Pharisæi qui de justitia sibi applaudebant, qui decimas et primitiva Deo dabant, tributa homini solvenda negabant, pro qua seditione postea regnum et tota patria destructa sunt.</span></p>
  </aside>

  <aside id="FN638">
    <p class="f"><a class="notebackref" href="#LK20_24"><span class="notemark">‡</span> 20:24</a> <span class="fk">Cujus habet, </span><span class="ft"> etc. Alia imago Dei, alia mundi. Si ergo Christus non habuit imaginem Cæsaris, cur censum dedit? Non de suo dedit, sed mundo reddidit quæ erant mundi. Et tu si non vis esse obnoxius Cæsari, noli habere quæ sunt mundi. Si habes divitias, obnoxius es Cæsari. Si vis terreno regi nihil debere, omnia tua relinque et Christum sequere. Et bene prius quæ Cæsaris sunt reddenda decernit. Non enim potest quis esse Domini, nisi prius mundo renuntiaverit.</span></p>
  </aside>

  <aside id="FN639">
    <p class="f"><a class="notebackref" href="#LK20_25"><span class="notemark">§</span> 20:25</a> <span class="fk">Reddite ergo. </span><span class="ft"> Sicut Cæsar exigit impressionem suæ imaginis, sic et Deus animam lumine vultus sui signatam.</span></p>
  </aside>

  <aside id="FN640">
    <p class="f"><a class="notebackref" href="#LK20_27"><span class="notemark">**</span> 20:27</a> <span class="fk">Accesserunt autem, </span><span class="ft"> etc. Duæ hæreses erant in Judæis: Pharisæorum, qui præferebant justitiam traditionum et observationum, unde et divisi vocabantur a populo, et Saducæorum, qui et ipsi vindicabant sibi quod non erant, id est justi.</span></p>
  </aside>

  <aside id="FN641">
    <p class="f"><a class="notebackref" href="#LK20_28"><span class="notemark">††</span> 20:28</a> <span class="fk">Magister. </span><span class="ft"> Qui resurrectionem corporum non credunt, et animas putant interire cum corporibus, turpitudinem fabulæ fingunt, quæ deliramenti arguit eos qui resurrectionem asserunt. Potest autem fieri, ut in gente eorum hoc aliquando acciderit. </span><span class="fk">Ut accipiat, </span><span class="ft"> etc. In lege litteræ cogebatur nubere in vita. Sed in lege spiritus commendatur castitas.</span></p>
  </aside>

  <aside id="FN642">
    <p class="f"><a class="notebackref" href="#LK20_35"><span class="notemark">‡‡</span> 20:35</a> <span class="fk">Illi vero, </span><span class="ft"> etc. Cum omnes boni et mali sint resurrecturi et absque nuptiis mansuri, Dominus tamen ut ad gloriam resurrectionis incitet, de solis electis disserit. Si autem in resurrectione neque ducent uxores, resurgent ergo corpora quæ possunt nubere et ducere. Quod dicitur de his qui habent membra genitalia, sed nulla voluptate vel necessitate nubendi mancipabuntur. Et nota quod cum insidiatoribus et conculcatoribus secreta mysteria loquatur, non tamen sanctum dat canibus, sed aderant multi idonei quos propter aliorum immunditiam non oportebat negligi. </span><span class="fk">Neque nubent, </span><span class="ft"> etc. Cum connubia propter filios, filii propter successionem, successio propter mortem, ubi ergo non est mors, neque connubia.</span></p>
  </aside>

  <aside id="FN643">
    <p class="f"><a class="notebackref" href="#LK20_37"><span class="notemark">§§</span> 20:37</a> <span class="fk">Quia vero resurgent mortui. </span><span class="ft"> Postquam propositæ quæstioni de resurrectionis conditionibus satisfecit, de ipsa resurrectione contra eorum infidelitatem agit.</span></p>
  </aside>

  <aside id="FN644">
    <p class="f"><a class="notebackref" href="#LK20_40"><span class="notemark">***</span> 20:40</a> <span class="fk">Et amplius, </span><span class="ft"> etc. Confutati in sermonibus non amplius interrogant, sed aperte comprehensum Romanæ potestati tradunt, ex quo intelligimus venena invidiæ posse quidem superari, sed difficile conquiescere.</span></p>
  </aside>

  <aside id="FN645">
    <p class="f"><a class="notebackref" href="#LK20_41"><span class="notemark">†††</span> 20:41</a> <span class="fk">Quomodo dicunt, </span><span class="ft"> etc. Consummaturus præcepta Dominus, in fine testamenti sui fidem concludit ut Dominum Jesum verum Deum et verum hominem ad dexteram Patris sedere credamus.</span></p>
  </aside>

  <aside id="FN646">
    <p class="f"><a class="notebackref" href="#LK20_43"><span class="notemark">‡‡‡</span> 20:43</a> <span class="fk">Donec ponam. </span><span class="ft"> Quod a Patre subjiciuntur inimici, non infirmitatem Filii, sed unitatem naturæ, qua in altero aliter operatur, significat. Nam et Filius subjicit inimicos Patri, quia Patrem clarificat super terram.</span></p>
  </aside>

  <aside id="FN647">
    <p class="f"><a class="notebackref" href="#LK20_46"><span class="notemark">§§§</span> 20:46</a> <span class="fk">Attendite a scribis. </span><span class="ft"> Duplici ratione jubemur attendere a vanæ gloriæ cupidis, ne vel eorum simulatione decipiamur, vel eorum exemplo ad amorem temporalium inflammemur. </span><span class="fk">Et amant salutationes </span><span class="fk">in foro. </span><span class="ft"> Non salutari in foro, nec primas sedes vetat eis quibus debentur ex ordine officii, sed eis qui indebite amant. Animum enim, non gradum redarguit. Nec vero caret culpa, si is fori litibus interesse velit, qui desiderat sedere in cathedra Moysi. </span><span class="fk">Qui devorant, </span><span class="ft"> etc. Marcus: </span><span class="fk">Sub obtentu prolixæ orationis, </span><span class="ft"> qui ut religiosiores appareant, prolixius orant, ubi ab infirmis quibuslibet, et peccatorum suorum conscientia turbatis, quasi patroni laudes et pecunias accipiant, quorum oratio fit in peccatum, ut non solum pro aliis non possint intercedere, sed nec sibi ad salutem proficere, imo pro ipsis orationibus magis damnabuntur. </span><span class="fk">Hi accipient damnationem. </span><span class="ft"> In hoc insinuat illos etiam, qui in angulis stantes orant, ut videantur ab hominibus, damnationem quidem mereri, sed istos majorem.</span></p>
  </aside>

  <aside id="FN648">
    <p class="f"><a class="notebackref" href="#LK21_1"><span class="notemark">*</span> 21:1</a> <span class="fk">Respiciens autem, </span><span class="ft"> etc. Qui appetitores primatus, et vanæ gloriæ cavendos esse monuerat, etiam dona ferentes in domum Domini certo examine discernit, ut retribuat singulis secundum intentionem cordis.</span></p>
  </aside>

  <aside id="FN649">
    <p class="f"><a class="notebackref" href="#LK21_4"><span class="notemark">†</span> 21:4</a> <span class="fk">Ex abundanti. </span><span class="ft"> Judæus ex abundantia mittit, qui de justitia præsumens, ita orat apud se Luc. 18.: </span><span class="fk">Deus, gratias ago tibi, quia non sum sicut cæteri hominum. </span><span class="ft"> Omnem victum Ecclesia in munera Dei mittit, quæ omne quod innuit, non sui meriti, sed divini muneris intelligit, dicens: </span><span class="fk">Deus, </span><span class="fk">propitius esto mihi peccatori. </span></p>
  </aside>

  <aside id="FN650">
    <p class="f"><a class="notebackref" href="#LK21_5"><span class="notemark">‡</span> 21:5</a> <span class="fk">Et quibusdam. </span><span class="ft"> Post oblationem viduæ in qua Ecclesia de gentibus signatur, destructio templi supponitur, ut velamento litteræ occultantis, recondita sacramenta Ecclesiæ incipiant patescere. Curavit enim Deus civitatem et templum et omnia figuralia subvertere, ne quis post adventum Christi ad illa recurreret.</span></p>
  </aside>

  <aside id="FN651">
    <p class="f"><a class="notebackref" href="#LK21_7"><span class="notemark">§</span> 21:7</a> <span class="fk">Interrogaverunt. </span><span class="ft"> Quia laudantibus ædificationes templi prædixerat omnia destruenda, discipuli (sicut Marcus ait) Petrus, Jacobus, et Joannes et Andræas separatim quærunt tempus, et signa prædictæ destructionis.</span></p>
  </aside>

  <aside id="FN652">
    <p class="f"><a class="notebackref" href="#LK21_8"><span class="notemark">**</span> 21:8</a> <span class="fk">Multi enim. </span><span class="ft"> Imminente Hierosolymorum excidio, multi fuere principes qui se Christos esse, et tempus libertatis appropinquare dicerent. Temporibus quoque apostolorum hæresiarchæ multi prodierunt, qui inter cæteras falsitates diem Domini instare prædicabant, quos et Apostolus redarguit.</span></p>
  </aside>

  <aside id="FN653">
    <p class="f"><a class="notebackref" href="#LK21_9"><span class="notemark">††</span> 21:9</a> <span class="fk">Prælia et seditiones. </span><span class="ft"> Hæc a passione Domini in Judæa abundaverunt, quibus ne territi apostoli Jerusalem et Judæam deserant, admonentur, </span><span class="fk">quia non statim finis, </span><span class="ft"> sed post quadragesimum secundum annum.</span></p>
  </aside>

  <aside id="FN654">
    <p class="f"><a class="notebackref" href="#LK21_10"><span class="notemark">‡‡</span> 21:10</a> <span class="fk">Tunc dicebat. </span><span class="ft"> Horum alia a cœlo, alia e terra, alia ab elementis, alia ab hominibus. Mystice. Regnum adversus regnum, et pestilentia eorum quorum sermo, ut cancer serpit, et fames, audiendi verbum Dei, commotio terræ, a vera fide separatio in hæreticis intelligi debet, qui contra se invicem dimicantes, Ecclesiæ victoriam faciunt. </span><span class="fk">Et signa magna. </span><span class="ft"> Hæc etiam eo tempore impleta apud Josephum inveniuntur, qui narrat stellam gladio similem per annum supra Hierosolymam pependisse, et currus equitesque armatos quadraginta diebus in ære debellasse, et vitulam inter manus immolantium agnam peperisse.</span></p>
  </aside>

  <aside id="FN655">
    <p class="f"><a class="notebackref" href="#LK21_13"><span class="notemark">§§</span> 21:13</a> <span class="fk">Continget autem, </span><span class="ft"> etc. Eorum qui vel persequuntur, vel vivendo non mutantur. Mors enim justorum bonis est in adjutorium, malis in testimonium damnationis ut inde perversi sine excusatione pereant, unde electi exemplum capiunt, ut vivant.</span></p>
  </aside>

  <aside id="FN656">
    <p class="f"><a class="notebackref" href="#LK21_16"><span class="notemark">***</span> 21:16</a> <span class="fk">A parentibus, </span><span class="ft"> etc. Majus tormentum, cum aliquis ab illis patitur, de quibus præsumebat, quia cum damno corporis mala cruciant amissæ charitatis. Et quia dura sunt quæ prædicuntur de afflictione mortis, subditur consolatio de gaudio resurrectionis.</span></p>
  </aside>

  <aside id="FN657">
    <p class="f"><a class="notebackref" href="#LK21_18"><span class="notemark">†††</span> 21:18</a> <span class="fk">Et capillus. </span><span class="ft"> Quasi dicat: Cur timetis ne pereat, quod incisum dolet, quandoquidem nec illuc potest perire in vobis, quod incisum non dolet? Caro enim incisa dolet, capillus non dolet.</span></p>
  </aside>

  <aside id="FN658">
    <p class="f"><a class="notebackref" href="#LK21_19"><span class="notemark">‡‡‡</span> 21:19</a> <span class="fk">In patientia vestra. </span><span class="ft"> Patientia radix et custos est omnium virtutum. In hac ergo animas, quæ corpus possident, possidemus, cum ipsas animas ad patiendum ratione regimus. Vera autem patientia est aliena mala æquanimiter perpeti; contra eum qui mala irrogat, nullo dolore moveri.</span></p>
  </aside>

  <aside id="FN659">
    <p class="f"><a class="notebackref" href="#LK21_21"><span class="notemark">§§§</span> 21:21</a> <span class="fk">Et qui in regionibus. </span><span class="ft"> Ecclesiastica historia narrat Christianos qui in Judæa erant, imminente excidio ab angelo monitos fuisse, et trans Jordanem in civitate Pella, donec desolatio Judææ impleretur, habitasse.</span></p>
  </aside>

  <aside id="FN660">
    <p class="f"><a class="notebackref" href="#LK21_23"><span class="notemark">*</span> 21:23</a> <span class="fk">Erit enim pressura, </span><span class="ft"> etc. Hæc pressura et ira usque hodie populo illi per omnes gentes disperso durat. Non tamen in æternum durabit.</span></p>
  </aside>

  <aside id="FN661">
    <p class="f"><a class="notebackref" href="#LK21_24"><span class="notemark">†</span> 21:24</a> <span class="fk">Donec impleantur, </span><span class="ft"> etc. Id est, </span><span class="fk">Donec plenitudo gentium intraverit, et sic omnis Isræl salvus</span><span class="ft"> Rom. 11., et quasi ad solium propriæ nativitatis gavisurus redeat. Quid enim impletis temporibus nationum, et omni Isræl salvato sequatur, Dominus ex ordine ponit. Nam et hæc secundum Matthæum apostoli quæsierunt, non solum tempus evertendi templi, sed et signum adventus ejus, et consummationis sæculi.</span></p>
  </aside>

  <aside id="FN662">
    <p class="f"><a class="notebackref" href="#LK21_25"><span class="notemark">‡</span> 21:25</a> <span class="fk">Et erunt signa. </span><span class="ft"> Hæc de ipso adventu, cum omnes virgines prudentes et fatuæ, insolito clamore suscitatæ, lampades ornant, id est, opera secum numerant, pro quibus maximo cum timore jam instantem æterni discriminis exspectant eventum. Appropinquante extremo judicio, sonitus maris et fluctuum confunditur, terrarumque orbis prementibus undique colonis inficitur: maxima cœli luminaria novo horrore percussis radiis, turbatam faciem velant, quia, appropinquante termino suo, elementa quasi paventia nutant et fremunt.</span></p>
  </aside>

  <aside id="FN663">
    <p class="f"><a class="notebackref" href="#LK21_27"><span class="notemark">§</span> 21:27</a> <span class="fk">Et tunc videbunt. </span><span class="ft"> Quem in humilitate positum audire noluerunt, ut virtutem ejus tanto tunc districtius sentiant, quanto nunc corda ad ejus patientiam non inclinant. Quia vero contra reprobos hæc dicta sunt, mox ad consolationem electorum supponit.</span></p>
  </aside>

  <aside id="FN664">
    <p class="f"><a class="notebackref" href="#LK21_28"><span class="notemark">**</span> 21:28</a> <span class="fk">His autem fieri incipientibus. </span><span class="ft"> Id est, cum plagæ crebrescunt, cum terror judicii commotis virtutibus ostenditur. </span><span class="fk">Levate capita. </span><span class="ft"> Exhilarate corda vestra, quia, dum finitur mundus cui amici non estis, prope est redemptio quam quæritis. Quod vero mundus despici debeat, provida comparatione manifestatur.</span></p>
  </aside>

  <aside id="FN665">
    <p class="f"><a class="notebackref" href="#LK21_29"><span class="notemark">††</span> 21:29</a> <span class="fk">Videte ficulneam. </span><span class="ft"> Regnum Dei æstati comparat, quia tunc mœroris nostri nubila transibunt, et æterni dies vitæ sub claritate solis fulgebunt. Sicut enim ex fructu arborum vicina æstas cognoscitur, ita et ex ruina mundi prope esse cognoscitur regnum Dei. Ex his verbis ostenditur, quia fructus mundi ruina est. Ad hoc enim crescit ut cadat, ad hoc germinat ut quæcunque germinaverit, cladibus consumat.</span></p>
  </aside>

  <aside id="FN666">
    <p class="f"><a class="notebackref" href="#LK21_33"><span class="notemark">‡‡</span> 21:33</a> <span class="fk">Cœlum et terra. </span><span class="ft"> Nihil in corporum natura cœlo et terra durabilius est. Nihil transit velocius quam sermo. Verba quousque imperfecta sunt verba non sunt, si perfecta sint jam omnino non sunt: neque enim perfici nisi transeundo possunt. Ait ergo: </span><span class="fk">Cœlum et terra transibunt. </span><span class="ft"> Quasi dicat: Omne quod apud vos durabile, et sine mutatione est, ad æternitatem durabile non est, et omne quod apud me transire cernitur, fixum et sine transitu tenetur, quia sermo meus, qui transit, sententias manentes exprimit. </span><span class="fk">Verba autem mea non transibunt. </span><span class="ft"> Et cum verba mea ita absque dubio sint implenda, videte ne contra contestationem verborum meorum sitis dediti crapulæ, et ebrietati, et sæcularibus curis, sicut quidam erunt tempore imminentis judicii: De quibus dicitur: </span><span class="fk">Cum dixerint: Pax et securitas, superveniet repentinus interitus</span><span class="ft"> I Thess. 5..</span></p>
  </aside>

  <aside id="FN667">
    <p class="f"><a class="notebackref" href="#LK21_37"><span class="notemark">§§</span> 21:37</a> <span class="fk">Erat autem, </span><span class="ft"> etc. Quod verbo docuit exemplo astruit. Qui ante universale judicium, et singulorum incertum exitum voluptatibus et curis sæculi renuntiare, et vigilare monuit et orare, ipse imminente sua passione, doctrinæ, vigiliis, precibusque instat, et eos pro quibus passurus erat, verbo provocat, et oratione Patri commendat. Sic et nos cum inter prospera juste et pie conversamur, inter adversa de divina misericordia non desperemus. Diebus docemus in templo, quia fidelibus boni operis formam præbemus; noctibus in monte Oliveti moramur, quia in tenebris angustiarum gaudii spiritualis consolatione respiramus.</span></p>
  </aside>

  <aside id="FN668">
    <p class="f"><a class="notebackref" href="#LK22_1"><span class="notemark">*</span> 22:1</a> <span class="fk">Appropinquabat, </span><span class="ft"> etc. </span><span class="fk">Qui dicitur Pascha, </span><span class="ft"> etc. Pascha non a passione, sed a transitu nominatur, quod illa die transivit exterminator per Ægyptum, vel Dominus liberans populum suum, quo nomine significabatur Agnum in hac die de mundo ad Patrem transiturum. Inter Pascha vero et azyma hoc distat, quod Pascha vocatur solus dies, in quo agnus occidebatur ad vesperam, id est decima quarta luna primi mensis. Dies azymorum erant a quinta decima luna usque ad vigesimum primum diem ejusdem mensis. Sed evangelistæ indifferenter ponunt, et diem Azymorum pro Pascha, et Pascha pro diebus Azymorum, unde hic Lucas: </span><span class="fk">Dies festus Azymorum, qui dicitur Pascha</span><span class="ft"> Luc. 12., quia et Paschæ dies in azymis panibus celebrari præcipiebantur. Et nos quasi perpetuum Pascha facientes, semper ex hoc mundo transire præcipimur: uno die immolato agno ad vesperam sequuntur septem dies Azymorum, quia Christus in plenitudine temporum semel pro nobis passus, toto tempore sæculi (quod septem diebus agitur) in azymis sinceritatis et veritatis præcepit esse vivendum.</span></p>
  </aside>

  <aside id="FN669">
    <p class="f"><a class="notebackref" href="#LK22_2"><span class="notemark">†</span> 22:2</a> <span class="fk">Et quærebant, </span><span class="ft"> etc. Hæc ante biduum Paschæ congregatis principibus sacerdotum et scribis in atrium Caiphæ Matthæus gesta testatur.</span></p>
  </aside>

  <aside id="FN670">
    <p class="f"><a class="notebackref" href="#LK22_3"><span class="notemark">‡</span> 22:3</a> <span class="fk">Intravit. </span><span class="ft"> Dicit Joannes, quod post buccellam a Domino traditam intravit Satanas in Judam. Sed et ante buccellam invaserat eum Satanas, et quem prius intraverat ut deciperet, postmodum intravit, ut jam sibi traditum plenius possideret.</span></p>
  </aside>

  <aside id="FN671">
    <p class="f"><a class="notebackref" href="#LK22_7"><span class="notemark">§</span> 22:7</a> <span class="fk">Venit autem dies. </span><span class="ft"> Licet sequenti die, id est quintadecima luna sit crucifixus, hac tamen nocte qua Agnus immolabatur, et carnis sanguinisque suis discipulis sacramenta celebranda tradidit, et a Judæis tentus, ligatus, ipsius immolationis, id est passionis suæ, sacravit exordium.</span></p>
  </aside>

  <aside id="FN672">
    <p class="f"><a class="notebackref" href="#LK22_10"><span class="notemark">**</span> 22:10</a> <span class="fk">Ecce intrœuntes. </span><span class="ft"> Sicut Deus cunctorum præscius, cum discipulis loquitur de his quæ alibi geruntur. Et bene paraturis Pascha amphoram aquæ portans occurrit, ut ostendatur, quod hujus Paschæ mysterium pro ablutione mundi per aquam baptismi sit celebrandum ubi veri Paschæ cultoribus typicus de limine fervor aufertur, et ad tollenda peccata vivifici fontis baptisma consecratur. Amphora significat perfectam mensuram expleti temporis, quo dignum erat hæc geri. </span><span class="fk">Homo amphoram. </span><span class="ft"> Sine nomine designatur, ut pauper et ignobilis æstimetur, qui a Domino eligitur. Cujus sanctitas in hoc apparet, quod in strato ejus Dominus cum discipulis, cum sublimium virtutum delectatione requiescit. </span><span class="fk">Sequimini. </span><span class="ft"> Consulte prætermittuntur nomina, vel bajuli aquæ, vel Domini domus, ut omnibus volentibus imbui sacramentis Christi (quod est Pascha celebrare) Christum suæ mentis hospitio suscipere quærentibus, facultas danda signetur.</span></p>
  </aside>

  <aside id="FN673">
    <p class="f"><a class="notebackref" href="#LK22_12"><span class="notemark">††</span> 22:12</a> <span class="fk">Cœnaculum magnum. </span><span class="ft"> Spiritualis est lex, quæ de angustiis terræ egrediens in sublimi loco recipit Salvatorem. Qui in littera remanet, intimis Pascha facit, sed qui aquæ bajulum, id est, gratiæ præconem in domum Ecclesiæ sequitur, transcendens litteræ superficiem, in mentis solio refectionem parat Christo, dum cuncta vel Paschæ sacramenta, vel cætera legis decreta de eo intelligit scripta.</span></p>
  </aside>

  <aside id="FN674">
    <p class="f"><a class="notebackref" href="#LK22_15"><span class="notemark">‡‡</span> 22:15</a> <span class="fk">Desiderio desideravi, </span><span class="ft"> etc. Desiderat primo typicum Pascha manducare, et sic passionis suæ mysteria mundo declarare, ut et antiqui Paschæ probator exsistat, et hoc ad suæ dispensationis figuram pertinuisse demonstrans, jam adveniente veritate umbra cessare debeat. In cujus rei figura defecit manna, postquam comederunt filii Isræl de frugibus terræ, nec usi sunt ultra cibo illo.</span></p>
  </aside>

  <aside id="FN675">
    <p class="f"><a class="notebackref" href="#LK22_16"><span class="notemark">§§</span> 22:16</a> <span class="fk">Non manducabo. </span><span class="ft"> Non ultra Mosaicum Pascha celebrabo, donec in Ecclesia quod est regnum Dei spiritualiter intellectum compleatur. In hoc regno usque hodie manducat Christus, cum ea quæ Moyses rudi populo carnaliter observanda præcepit, in membris suis spiritualiter exercet.</span></p>
  </aside>

  <aside id="FN676">
    <p class="f"><a class="notebackref" href="#LK22_17"><span class="notemark">***</span> 22:17</a> <span class="fk">Et accepto calice. </span><span class="ft"> Hic calix ad vetus Pascha, cui finem imponebat, pertinet. Quo accepto gratias agit, ideo scilicet, quia vetera transierunt et nova omnia erant ventura. </span><span class="fk">Gratias egit. </span><span class="ft"> Ostendit quid quisque facere debet in flagello culpæ propriæ, cum ipse æquanimiter flagella tulit alienæ.</span></p>
  </aside>

  <aside id="FN677">
    <p class="f"><a class="notebackref" href="#LK22_18"><span class="notemark">†††</span> 22:18</a> <span class="fk">Dico enim vobis. </span><span class="ft"> Sicut typicum esum agni, sic et typicum Paschæ potum negat se bibiturum, donec ostensa resurrectionis gloria, regnum Dei, id est fides mundi adveniat, ut per horum duorum immutationem sacramentorum, cætera legis sacramenta vel jussa ad spiritualem observantiam doceat transferenda. Potest tamen simpliciter accipi, quod ab hora cœnæ usque ad tempus resurrectionis quo in regno Dei erat venturus, vinum non erat bibiturus. Post resurrectionem enim cum discipulis manducavit et bibit.</span></p>
  </aside>

  <aside id="FN678">
    <p class="f"><a class="notebackref" href="#LK22_19"><span class="notemark">‡‡‡</span> 22:19</a> <span class="fk">Et accepto. </span><span class="ft"> Finitis veteris Paschæ solemniis transit ad novum, quod in suæ redemptionis memoria in Ecclesiam frequentare desiderat, ut pro carne et sanguine agni, suæ carnis et sanguinis sacramentum in panis et vini figura substituat. Frangit et porrigit, ut ostendat sui corporis fractionem non sine sua sponte futuram. Agit gratias de veteribus terminatis, et novis incipiendis. </span><span class="fk">Pane, </span><span class="ft"> etc. Quia panis corpus confirmat, vinum operatur sanguinem.</span></p>
  </aside>

  <aside id="FN679">
    <p class="f"><a class="notebackref" href="#LK22_21"><span class="notemark">§§§</span> 22:21</a> <span class="fk">Verumtamen, </span><span class="ft"> etc. Sicut de passione prædixit, sic prædixit et de proditore, ut videns se latere non posse, pœniteat facti. Nec designat ex nomine, ne manifeste correctus impudentior fiat. Mittit ergo culpam in numero, ut conscius pœnitentiam agat prædixit et pœnam, ut quem pudor non convicerat, denuntiata supplicia cœrceant. </span><span class="fk">Manus tradentis me. </span><span class="ft"> Exemplo Judæ Filium hominis tradit, qui illud inviolabile Dominici corporis sacramentum violare præsumit. Vendit, qui ejus timore et amore neglecto caduca amare convincitur et criminosa</span></p>
  </aside>

  <aside id="FN680">
    <p class="f"><a class="notebackref" href="#LK22_24"><span class="notemark">*</span> 22:24</a> <span class="fk">Facta est, </span><span class="ft"> etc. BEDA. Causa contentionis nobis incognita, sed non est incredibile, etc., usque ad quid spiritualis magister jusserit videamus. AMBR. Caveamus ergo impendio, etc., usque ad ut non de prælatione jactantia sit, sed de humilitate contentio.</span></p>
  </aside>

  <aside id="FN681">
    <p class="f"><a class="notebackref" href="#LK22_25"><span class="notemark">†</span> 22:25</a> <span class="fk">Dixit autem eis. </span><span class="ft"> Pius magister non initæ contentionis arguit, sed formam humilitatis quam sequantur, describit; quasi dicat: Vos more sæcularium per prælationem pervenire vultis ad regni possessionem, sed ad summam virtutum non potentia venitur, sed humilitate. Necesse est autem ut correctionem subditus et matrem pietas, et patrem exhibeat disciplina, aut ne districtio rigida, aut pietas sit remissa.</span></p>
  </aside>

  <aside id="FN682">
    <p class="f"><a class="notebackref" href="#LK22_27"><span class="notemark">‡</span> 22:27</a> <span class="fk">Nam quis, </span><span class="ft"> etc. Ad verba exhortationis explendæ exemplum de se exponit. Hinc Joannes scribit Joan. 13.: </span><span class="fk">Si ego lavi pedes vestros Dominus et magister, </span><span class="ft"> etc. Possunt et in verbo ministrandi omnia quæ Dominus in carne gessit, non tantum prædicando vel miraculis admovendo, sed etiam animam quam pro nobis accepit, ponendo, ut et nos pro invicem ponere animas discamus.</span></p>
  </aside>

  <aside id="FN683">
    <p class="f"><a class="notebackref" href="#LK22_28"><span class="notemark">§</span> 22:28</a> <span class="fk">Permansistis mecum. </span><span class="ft"> Infirmitas mea non conturbavit vos, sed in bono cœpto perseverastis. Sicut ergo mihi perseveranti usque ad mortem dedit Pater </span><span class="fk">nomen quod est super omne nomen</span><span class="ft"> Phil. 3.: sic et ego perseverantes vos mecum ducam ad æternum regnum. Intelligendum est Judam jam recessisse, et multos alios jam retro abisse, auditis verbis incomprehensibilis sacramenti quando hæc loquebatur Dominus.</span></p>
  </aside>

  <aside id="FN684">
    <p class="f"><a class="notebackref" href="#LK22_30"><span class="notemark">**</span> 22:30</a> <span class="fk">Et sedeatis super thronos. </span><span class="ft"> Hæc mutatio dextræ Excelsi, ut qui humiles nunc gaudent ministrare conservis, tunc sublimes super mensam Domini perpetuis dapibus alantur, et qui in tentationibus injuste judicati cum Domino permanent, illic cum eo super tentatores suos justi judices veniant. Quanto enim hic despectiores, tanto illic majori culmine potestatis excrescent. </span><span class="fk">Judicantes duodecim. </span><span class="ft"> Per duodecim, non duodecim personæ, sed multitudo judicantium significatur, propter duas partes septenarii, quo universitas significatur, id est tria et quatuor per quas duodecim multiplicantur.</span></p>
  </aside>

  <aside id="FN685">
    <p class="f"><a class="notebackref" href="#LK22_31"><span class="notemark">††</span> 22:31</a> <span class="fk">Ait autem Dominus. </span><span class="ft"> Ne glorientur duodecim quod soli de tot millibus cum Domino in tentationibus permansisse dicerentur, admonet eos eadem procella potuisse conteri, nisi divina gratia fuissent protecti. Cum vero Satanas expetit tentare, et velut qui triticum purgat ventilando concutere, docetur nullus a diabolo, nisi Deo permittente tentari. </span><span class="fk">Ecce Satanas, </span><span class="ft"> etc. Satanas bonos ad cribrandum petit, cum ad eorum afflictionem æstibus anhelat malitiæ. Quo enim invidens eorum tentationem appetit, eo illorum quasi probationem deprecans petit.</span></p>
  </aside>

  <aside id="FN686">
    <p class="f"><a class="notebackref" href="#LK22_32"><span class="notemark">‡‡</span> 22:32</a> <span class="fk">Ego autem rogavi. </span><span class="ft"> Non ut tenteris, sed ne deficiat fides tua, ut post lapsum negationis ad pristinum statum pœnitendo resurgas. Utile est enim sanctis et tentationibus examinari, ut vel tentati quam fortes fuerint appareat, vel cognita per tentationem sua infirmitate fortiores fieri discant, et sic cum probati fuerint accipiant coronam vitæ.</span></p>
  </aside>

  <aside id="FN687">
    <p class="f"><a class="notebackref" href="#LK22_33"><span class="notemark">§§</span> 22:33</a> <span class="fk">Qui dixit ei, </span><span class="ft"> etc. Quia Dominus dixerat se pro Petro orasse, conscius ille præsentis affectus et ferventis fidei, sed nescius casus futuri, non credit se ab eo posse deficere. Sed ille qui novit quid sit in homine, ne quis de suo statu incaute confidat, vel de casu incautius diffidat, sicut Deus modum, tempus, numerum negationis ejus prædicit, et sicut misericors auxilium suæ defensionis promittit.</span></p>
  </aside>

  <aside id="FN688">
    <p class="f"><a class="notebackref" href="#LK22_35"><span class="notemark">***</span> 22:35</a> <span class="fk">Quando misi vos. </span><span class="ft"> Non eadem regula vivendi persecutionis tempore qua pacis discipulos informat. Missis siquidem discipulis ad prædicandum, ne quid tollerent in via præcepit; ordinans scilicet, ut qui </span><span class="fk">Evangelium nuntiat, de Evangelio vivat. </span><span class="ft"> Instante vero mortis articulo, et tota illa gente pastorem simul et gregem persequente, congruam tempori regulam decernit, permittens necessaria victui, donec sopita persecutorum insania tempus evangelizandi redeat.</span></p>
  </aside>

  <aside id="FN689">
    <p class="f"><a class="notebackref" href="#LK22_36"><span class="notemark">†††</span> 22:36</a> <span class="fk">Sed nunc, </span><span class="ft"> etc. In hoc nobis quoque datur exemplum, ut nonnunquam causa instante, quædam de nostri propositi rigore sine culpa possimus intermittere. Verbi gratia: si per inhospitales regiones iter agimus, plura viatici causa licet portare quam domi habeamus. </span><span class="fk">Et qui non habet. </span><span class="ft"> Gladium vel habitum sumere, vel non habitum jubet emere, ut sciant legentes non facultatem resistendi deesse discipulis, sed amorem magistro potius inesse patiendi, ubi etsi nulla alia causa esset evaginandi gladium, sufficere potest illa ut, amputata servi auricula, tactu Domini sanaretur. In quo admonemur, ne iram percussi sustineamus, sed fidem resurgentes suscipiamus.</span></p>
  </aside>

  <aside id="FN690">
    <p class="f"><a class="notebackref" href="#LK22_38"><span class="notemark">‡‡‡</span> 22:38</a> <span class="fk">Ecce gladii duo. </span><span class="ft"> Duo gladii promuntur, unus Novi, alter Veteris Testamenti, quibus adversus diaboli munimur insidias. Et dicitur: </span><span class="fk">Satis est. </span><span class="ft"> Duo gladii sufficiunt ad testimonium sponte passi Salvatoris. Unus qui et apostolis audaciam certandi pro Domino et evulsa ictu ensis auricula Domino etiam morituro pietatem virtutemque medicandi inesse doceret. Alter qui nequaquam exemptus vagina, ostenderet eos non totum quod potuere, pro ejus defensione facere permissos.</span></p>
  </aside>

  <aside id="FN691">
    <p class="f"><a class="notebackref" href="#LK22_39"><span class="notemark">§§§</span> 22:39</a> <span class="fk">Et egressus. </span><span class="ft"> Tradendus a discipulo Dominus consuetum locum adit, ubi facile posset inveniri, ne mortem putaretur timuisse. Et bene discipulos sanguinis et corporis sui mysteriis imbutos, in montem Oliveti educit ut omnes in morte ipsius baptizatos designaret, altissimo sancti Spiritus charismate confirmandos.</span></p>
  </aside>

  <aside id="FN692">
    <p class="f"><a class="notebackref" href="#LK22_40"><span class="notemark">*</span> 22:40</a> <span class="fk">Orate. </span><span class="ft"> Impossibile est hominem non tentari, nec ait, ut non tentemini, sed, </span><span class="fk">ne intretis in tentationem. Orate, </span><span class="ft"> id est, ne tentatio vos superet, et intra casses suos teneat.</span></p>
  </aside>

  <aside id="FN693">
    <p class="f"><a class="notebackref" href="#LK22_41"><span class="notemark">†</span> 22:41</a> <span class="fk">Et ipse, </span><span class="ft"> etc. Dato apostolis præcepto orandi, et ipse avulsus est ab eis. Solus orat pro omnibus qui solus pro omnibus passurus erat, innuens orationem suam, tantum quantum et passionem a nostra distare. </span><span class="fk">Jactus est lapidis, </span><span class="ft"> etc. In hoc mystice innuit, ut in idipsum dirigant lapidem, id est usque ad ipsum perducant intentionem legis, quæ scripta erat lapide: usque ad illum enim potest pervenire ille lapis, quoniam </span><span class="fk">finis legis est Christus omni credenti ad justitiam</span><span class="ft"> Rom. 10..</span></p>
  </aside>

  <aside id="FN694">
    <p class="f"><a class="notebackref" href="#LK22_42"><span class="notemark">‡</span> 22:42</a> <span class="fk">Orabat dicens. </span><span class="ft"> Orat non tam timore patiendi, quam misericordia prioris populi, ne ab illo bibat calicem propinatum. Unde et signanter dicit: </span><span class="fk">Istum, </span><span class="ft"> id est, populi Judæorum qui non habent excusationem ignorantiæ in meam mortem, quia quotidie annuntior illis in lege et prophetis. Si ergo fieri potest, ut sine interitu Judæorum credat multitudo gentium, recuso passionem. Si vero illi excæcandi sunt, ut alii videant, non mea, sed tua fiat voluntas. </span><span class="fk">Pater, si vis, </span><span class="ft"> etc. AMBR. Pro me doluit cum pro se nihil habuit quod doleret. Suscepit enim tristitiam meam ut mihi largiretur suam lætitiam. Confidenter ergo tristitiam nomino, qui crucem prædico. </span><span class="fk">Verumtamen, </span><span class="ft"> etc. Appropinquans Dominus passioni, infirmantium vocem et timorem ut abstraheret, in se suscepit: et rursus per obedientiam fortitudinem mentis ostendit, ut cum nobis imminet quod fieri nolumus, sic per infirmitatem petamus ne fiat, ut tamen per fortitudinem parati simus ad implendum conditoris voluntatem potius quam nostram.</span></p>
  </aside>

  <aside id="FN695">
    <p class="f"><a class="notebackref" href="#LK22_44"><span class="notemark">§</span> 22:44</a> <span class="fk">Et factus est sudor. </span><span class="ft"> Appropinquante morte certamen mentis nostræ in se expressit, qui merito quamdam vim terrori patimur, cum post pusillum sumus inventuri quod in æternum duret. </span><span class="fk">Sanguinis decurrentis in terram. </span><span class="ft"> Per terram sanguine irrigatam declaratur, quod effectum suæ precis jam obtineret, ut fidem scilicet discipulorum quam terrena adhuc fragilitas arguebat, suo sanguine purgaret, et quidquid illa scandali de morte ejus pertulisset, hoc totum ipse moriendo deleret, sed et totum mundum peccatis mortuum ad vitam resuscitaret.</span></p>
  </aside>

  <aside id="FN696">
    <p class="f"><a class="notebackref" href="#LK22_47"><span class="notemark">**</span> 22:47</a> <span class="fk">Ut oscularetur. </span><span class="ft"> Suscipit Dominus osculum, non quod simulare nos doceat, sed ut nec proditorem refugere videretur, et plus afficeret proditorem, cui amoris officia non negaret. Unde dicitur: </span><span class="fk">Cum his qui oderunt pacem eram pacificus</span><span class="ft"> Psal. 119..</span></p>
  </aside>

  <aside id="FN697">
    <p class="f"><a class="notebackref" href="#LK22_49"><span class="notemark">††</span> 22:49</a> <span class="fk">Domine, si percutimus in gladio. </span><span class="ft"> Ordo: Cum interrogassent dicentes: </span><span class="fk">Domine, si percutimus in gladio, </span><span class="ft"> tunc respondit: </span><span class="fk">Sinite usque huc. </span><span class="ft"> Id est, non vos moveat quod futurum est. Permittendi sunt hucusque progredi, ut me apprehendant, et impleantur quæ de me scripta sunt. Sed inter moras verborum interrogantium et respondentis, Petrus, aviditate defensionis majore commotus, pro Domino percussit. Sed non potuerunt simul dici, quæ potuerunt simul fieri. Non ergo dicitur: Sinite usque huc, quasi Domino placuerit factum Petri, cum apud Matthæum legatur dixisse: </span><span class="fk">Converte gladium tuum in locum suum, </span><span class="ft"> quod post factum apparet dixisse Jesum.</span></p>
  </aside>

  <aside id="FN698">
    <p class="f"><a class="notebackref" href="#LK22_50"><span class="notemark">‡‡</span> 22:50</a> <span class="fk">Servum, </span><span class="ft"> etc. Mystice: Servus est populus Judæorum, principibus, scilicet indebite mancipatus, qui in passione Domini dexteram aurem, id est, spiritualem intelligentiam perdidit. Sinistra, id est, vilitate litteræ contentus, non Petro tollente, sed divino judicio ablatam pandente. Quæ auris in his qui credere maluerunt, pietate Domini restituitur.</span></p>
  </aside>

  <aside id="FN699">
    <p class="f"><a class="notebackref" href="#LK22_52"><span class="notemark">§§</span> 22:52</a> <span class="fk">Venerant ad se, </span><span class="ft"> etc. Juxta alios evangelistas non venerant ad Jesum principes sacerdotum et magistratus, sed in atrio Caiphæ exspectaverant. Sed quia illi de nece Domini ita agebant, ut quasi innoxii viderentur, cum per discipulum traditus, a tribuno et turbis comprehensus, a præside damnatus, a Romanis crucifixus, a populis etiam Barabbas est electus, volens evangelista eos maxime esse reos, quorum consilio cuncta gerebantur, dicit eos venisse ad comprehendendum Salvatorem qui suæ jussionis potestate venerunt. </span><span class="fk">Quasi ad latronem, </span><span class="ft"> etc. Stultum est cum gladiis et fustibus quærere, qui ultro se eorum offert manibus, et in nocte quasi latitantem et vestros oculos declinantem investigare per proditorem, qui quotidie in templo docet. Sed ideo adversum me in tenebris congregamini, quia potestas vestra qua contra lucem armamini, in tenebris est.</span></p>
  </aside>

  <aside id="FN700">
    <p class="f"><a class="notebackref" href="#LK22_54"><span class="notemark">***</span> 22:54</a> <span class="fk">Principis sacerdotum. </span><span class="ft"> Caiphæ, qui pontificatum unius anni pretio sibi emerat a Romano principe: prius tamen ad Annam, ut Joannes ait: </span><span class="fk">Sequebatur a longe. </span><span class="ft"> Merito a longe qui in proximo fuerat negaturus. Significat Ecclesiam imitaturam Christi passionem longe differenter, quia Ecclesia patitur pro se, Christus pro Ecclesia.</span></p>
  </aside>

  <aside id="FN701">
    <p class="f"><a class="notebackref" href="#LK22_55"><span class="notemark">†††</span> 22:55</a> <span class="fk">Igne in medio. </span><span class="ft"> Ignis cupiditatis instinctu maligni spiritus accensus, in atrio Caiphæ ad negandum et blasphemandum Deum linguas perfidorum armabat. Quod enim intus in domo principis sacerdotum maligna synodus gerebat, hoc ignis inter frigora noctis foris accensus typice demonstrabat. Hoc frigore ad horam torpens Petrus, quasi prunis ministrorum calefieri cupiebat, quia temporalis commodi solatium perfidorum societate quærebat. Sed hanc infidelitatem Domino respiciente reliquit et post resurrectionem in captura piscium, cum prunas positas, et piscem superpositum vidisset, cor suum prunis amoris inflammavit.</span></p>
  </aside>

  <aside id="FN702">
    <p class="f"><a class="notebackref" href="#LK22_56"><span class="notemark">‡‡‡</span> 22:56</a> <span class="fk">Ancilla quædam. </span><span class="ft"> Cur prima ancilla prodit, cum viri magis poterant cognoscere? Nisi ut iste sexus ostendatur in nece Domini peccasse, per passionem redempturus. Et ideo mulier prima resurrectionis mysterium accepit, et mandata custodit, ut veterem prævaricationis errorem aboleret.</span></p>
  </aside>

  <aside id="FN703">
    <p class="f"><a class="notebackref" href="#LK22_57"><span class="notemark">§§§</span> 22:57</a> <span class="fk">At ille negavit. </span><span class="ft"> Non in monte, non in templo, non in domo sua Petrus negat, sed in prætorio Judæorum, in domo principis sacerdotum ubi non est veritas, ubi Christus captus et ligatus. Quid nisi erraret, quem intromisit ostiaria Judæorum? Eva male induxit Adam, Petrum male introduxit femina.</span></p>
  </aside>

  <aside id="FN704">
    <p class="f"><a class="notebackref" href="#LK22_59"><span class="notemark">*</span> 22:59</a> <span class="fk">Homo, nescio quid dicis. </span><span class="ft"> Non solum negat Christum, qui dicit illum non esse Christum, sed etiam qui cum sit, negat se esse Christianum, et ita impletur quod dicit Dominus: </span><span class="fk">Tu me negabis. Galliæus est. </span><span class="ft"> Hierosolymitæ et Galilæi æque sunt Hebræi et unius linguæ, sed unaquæque provincia habet suas proprietates, vernaculum loquendi sonum mutare non potest. </span><span class="fk">Et continuo. </span><span class="ft"> Post tertiam negationem sequitur galli cantus. Sacramenta rerum per statum temporum designantur. Media nocte negat, galli cantu pœnitet. Post resurrectionem sub luce quem ter negaverat, ter se amare professus est, quia qui in tenebris oblivionis erravit speratæ jam lucis rememoratione correxit et ejusdem veræ lucis præsentia plene quidque putaverat erexit.</span></p>
  </aside>

  <aside id="FN705">
    <p class="f"><a class="notebackref" href="#LK22_61"><span class="notemark">†</span> 22:61</a> <span class="fk">Et conversus Dominus. </span><span class="ft"> Intuitu provocavit ad lacrymas, quasi in mentem ei reducens quoties negaverat, quod ei prædixerat, nec potuit in tenebris remanere quem lux mundi respexit.</span></p>
  </aside>

  <aside id="FN706">
    <p class="f"><a class="notebackref" href="#LK22_62"><span class="notemark">‡</span> 22:62</a> <span class="fk">Et egressus foras. </span><span class="ft"> Ab impiorum concilio seclusus culpam lavat, quæ non intus ob hoc permissus est hæsitare ut in Ecclesiæ principe conderetur remedium pœnitentiæ, et nemo auderet de sua virtute confidere.</span></p>
  </aside>

  <aside id="FN707">
    <p class="f"><a class="notebackref" href="#LK22_63"><span class="notemark">§</span> 22:63</a> <span class="fk">Illudebant, </span><span class="ft"> etc. Impleta est prophetia: </span><span class="fk">In virga percutietur maxilla judicis Isræl. </span><span class="ft"> Et item: </span><span class="fk">Dedi maxillam meam alapis. </span><span class="ft"> Sed qui tunc cædebatur colaphis Judæorum, nunc cæditur blasphemiis falsorum Christianorum. Velaverunt faciem, non ut eorum scelera non videret, sed ut a se (sicut quondam Moysi fecerunt) gratiam cognitionis ejus abscondant: </span><span class="fk">Si enim crederent Moysi, crederent et Domino</span><span class="ft"> Joan. 8.. Hoc velamen usque hodie manet super corda eorum, sed credentibus est ablatum: cum illo moriente velum templi scissum est.</span></p>
  </aside>

  <aside id="FN708">
    <p class="f"><a class="notebackref" href="#LK22_64"><span class="notemark">**</span> 22:64</a> <span class="fk">Prophetiza. </span><span class="ft"> Contumelia in eum qui se prophetam dicebat. Sed et hæretici et Judæi, qui usque hodie Christum negant, et mali Christiani qui reprobis actibus exacerbant, dum suas cogitationes et opera tenebrarum ab illo videri non putant, quasi illudentes aiunt: </span><span class="fk">Prophetiza: Quis est qui te percussit?</span></p>
  </aside>

  <aside id="FN709">
    <p class="f"><a class="notebackref" href="#LK22_66"><span class="notemark">††</span> 22:66</a> <span class="fk">Si tu es Christus. </span><span class="ft"> Non veritatem desiderant, sed calumniam parant. Intelligebant Christum purum hominem de David nasciturum. Secundum hoc ergo quærunt, ut si diceret, Ego sum Christus, calumniarentur quod sibi arrogaret regiam potestatem.</span></p>
  </aside>

  <aside id="FN710">
    <p class="f"><a class="notebackref" href="#LK22_67"><span class="notemark">‡‡</span> 22:67</a> <span class="fk">Si vobis dixero. </span><span class="ft"> Sæpe dixerat se esse Christum. Interrogaverat etiam eos quomodo dicerent Christum filium David cum eum David Dominum vocet, ut per hoc ad credendum Deum provocaret: sed illi nec dicenti credere, nec interroganti respondere, nec eum qui innoxius erat dimittere volebant.</span></p>
  </aside>

  <aside id="FN711">
    <p class="f"><a class="notebackref" href="#LK22_69"><span class="notemark">§§</span> 22:69</a> <span class="fk">Ex hoc autem erit. </span><span class="ft"> Qui semen David calumniari quærebant plus etiam audiunt, quod per contemptum sit venturus ad gloriam.</span></p>
  </aside>

  <aside id="FN712">
    <p class="f"><a class="notebackref" href="#LK22_70"><span class="notemark">***</span> 22:70</a> <span class="fk">Vos dicitis. </span><span class="ft"> Ita temperat responsionem ut et verum dicat, et sermo calumniæ non pateat. Maluit se Christum Filium Dei probare, quam dicere, ut condemnandi causa tolleretur his qui fatentur quod objiciunt.</span></p>
  </aside>

  <aside id="FN713">
    <p class="f"><a class="notebackref" href="#LK22_71"><span class="notemark">†††</span> 22:71</a> <span class="fk">Ipsi enim audivimus. </span><span class="ft"> Ubi dixit: </span><span class="fk">Erit Filius hominis sedens ad dexteram virtutis Dei. </span><span class="ft"> Sua se sententia damnant qui eum morti tradunt quem oris et operis sui testimonio Deum esse cognoscunt.</span></p>
  </aside>

  <aside id="FN714">
    <p class="f"><a class="notebackref" href="#LK23_1"><span class="notemark">*</span> 23:1</a> <span class="fk">Duxerunt illum. </span><span class="ft"> Tradiderunt Romanæ potestati, ut eo modo Judæi ab ejus interfectione alienos se esse ostenderent, in quo non eorum innocentia, sed insania monstratur.</span></p>
  </aside>

  <aside id="FN715">
    <p class="f"><a class="notebackref" href="#LK23_3"><span class="notemark">†</span> 23:3</a> <span class="fk">Pilatus autem. </span><span class="ft"> etc. Cum duo objecta fuerint, scilicet quod attributa reddi prohiberet, et se Christum diceret, Pilatus potuit audire quod de tributis dixerat: </span><span class="fk">Reddite quæ sunt Cæsaris Cæsari, </span><span class="ft"> et inde hoc quasi apertum mendacium nihilipendens, solum quæ nesciebat quæsivit. </span><span class="fk">Tu dicis. </span><span class="ft"> Eodem verbo quo principibus sacerdotum, respondet et præsidi, ut propria sententia ambo condemnentur.</span></p>
  </aside>

  <aside id="FN716">
    <p class="f"><a class="notebackref" href="#LK23_4"><span class="notemark">‡</span> 23:4</a> <span class="fk">Nihil invenio. </span><span class="ft"> Pridie quam pateretur Dominus, ait discipulis: </span><span class="fk">Venit princeps mundi hujus, et non habet in me quidquam</span><span class="ft"> Luc. 20.. Sed quia princeps, id est Pilatus, eum absolvit, in quo nihil damnationis invenit, vide quid agant Judæi qui non æquitatis amore verum investigant, sed invidiæ stimulo justum damnare laborant.</span></p>
  </aside>

  <aside id="FN717">
    <p class="f"><a class="notebackref" href="#LK23_5"><span class="notemark">§</span> 23:5</a> <span class="fk">Commovet populum. </span><span class="ft"> Non illum, sed se accusant. Docuisse enim populum, et a pristina corporis ignavia docendo commovisse, talique actu a Galilæa usque ad Judæam, id est totam promissionis terram, a fine usque ad finem pertransisse, non criminis, sed judicium est virtutis. Denique Pilatus nec interrogandum Salvatorem de hoc ratus, sed magis nacta occasione, liberum ab eo judicando cupit reddere.</span></p>
  </aside>

  <aside id="FN718">
    <p class="f"><a class="notebackref" href="#LK23_7"><span class="notemark">**</span> 23:7</a> <span class="fk">Et ut cognovit. </span><span class="ft"> Ne contra insontem, et quem traditum per invidiam noverat, sententiam dare cogeretur, Herodi mittit audiendum, ut a suo tetrarcha vel absolveretur vel damnaretur, sed ne qua Judæis excusatio remaneret, Herodes quoque qui natu et religione Judæus erat, quid de Christo senserit, ostendere permissus est, ut utraque regio, et Judæa in qua Christus natus, et Galilæa in qua nutritus erat, in ejus necem conspirasse monstrentur. </span><span class="fk">At ipse nihil respondit. </span><span class="ft"> Tacuit et nihil fecit, quia et Herodis incredulitas non merebatur videre divina, et Dominus jactantiam declinabat. Significantur autem in Herode omnes impii, qui non credunt legi et prophetis, et in Evangelio Christi opera videre non possunt. Principibus ergo sacerdotum accusantibus, apud Pilatum pauca, apud Herodem nulla respondet, ne crimen diluens dimissus a principe crucis utilitatem differret.</span></p>
  </aside>

  <aside id="FN719">
    <p class="f"><a class="notebackref" href="#LK23_11"><span class="notemark">††</span> 23:11</a> <span class="fk">Et illusit. </span><span class="ft"> Quod in alba veste spernitur et illuditur, significat quod pro totius mundi peccatis in carne casta immolatus agnus est passus et sepultus: quod hic alba, juxta alios Evangelistas purpurea vel coccinea veste illuditur, indutus, signat geminum martyrii genus, quo in passionibus Ecclesia adornatur, ut sit candidus actione, rubicundus sanguine. Ipse enim membrorum flosculis vernans, in pace lilia gignit, bello rosas. </span><span class="fk">Et remisit ad Pilatum. </span><span class="ft"> Ad Herodem mittitur, ad Pilatum remittitur, et si uterque reum non pronuntiat, alienæ tamen iniquitatis stimulis obsequitur.</span></p>
  </aside>

  <aside id="FN720">
    <p class="f"><a class="notebackref" href="#LK23_12"><span class="notemark">‡‡</span> 23:12</a> <span class="fk">Et facti sunt amici. </span><span class="ft"> Nefandum fœdus, quod Herodes et Pilatus in occidendo Christum pepigerunt, successores eorum hæreditario jure custodiunt, dum Judæi et gentiles, sicut genere et religione, ita mente quoque dissidentes, in Christianis tamen persequendis, et fide Christi perimenda consentiunt. In typo Herodis et Pilati qui per Jesum amici facti sunt, Judæorum gentiumque figura servatur, ut per passionem Christi utriusque populi concordia facta sit ventura, ita tamen ut Gentilis prius capiat regnum Dei, et ad Judæum fidei suæ devotionem transmittat, ut illi quoque gloria majestatis suæ corpus vestiant Christi, quem antea despexerant.</span></p>
  </aside>

  <aside id="FN721">
    <p class="f"><a class="notebackref" href="#LK23_14"><span class="notemark">§§</span> 23:14</a> <span class="fk">Obtulistis. </span><span class="ft"> Quantum studium dimittendi Jesum Pilatus habeat, attende. Primo illis accusantibus dicit se nihil causæ in eo invenisse, deinde tamen in incœpto persistentibus mittit ad Herodem, ut exploret an ille aliquid sceleris in eo invenire possit, an dimittendum decernat. Denique Herodis agnita voluntate, nec invento in Jesu facinore, plebis sententiam quærit, cui unum in Pascha oportet dimitti. Iterum etiam tertio volens dimittere, interrogat. Sed quanto curiosius dimittere quærit, tanto criminosiores ad mortem ejus invenit.</span></p>
  </aside>

  <aside id="FN722">
    <p class="f"><a class="notebackref" href="#LK23_15"><span class="notemark">***</span> 23:15</a> <span class="fk">Sed neque Herodes. </span><span class="ft"> Ad exprobrandam duritiam Judæorum vel Gentilium fatetur Pilatus, nec se, nec Herodem aliquid in occidendo Christo et illudendo invenisse, sed alienæ crudelitatis clamoribus obtemperasse.</span></p>
  </aside>

  <aside id="FN723">
    <p class="f"><a class="notebackref" href="#LK23_16"><span class="notemark">†††</span> 23:16</a> <span class="fk">Emendatum ergo, </span><span class="ft"> etc. Pilatus absolvit Jesum quem probat insontem, sed ut implerentur Scripturæ, absolvit quidem judicio, quem tamen crucifigit mysterio.</span></p>
  </aside>

  <aside id="FN724">
    <p class="f"><a class="notebackref" href="#LK23_18"><span class="notemark">‡‡‡</span> 23:18</a> <span class="fk">Tolle hunc, </span><span class="ft"> etc. Quia pro Jesu latronem, pro Salvatore interfectorem, pro datore vitæ ademptorem elegerunt, merito salutem perdiderunt et vitam, et latrociniis et seditionibus in tantum se subdiderunt, ut et patriam regnumque quod Christo prætulerant, perderent, et hactenus libertatem animæ vel corporis quam vendiderant, non reciperent. </span><span class="fk">Barabbam, </span><span class="ft"> etc. Barabbas, qui filius magistri vel patris eorum interpretatur, ipse est Antichristus, quem illi Christo præferent, quibus dicitur: </span><span class="fk">Vos ex patre diabolo estis. </span><span class="ft"> Pilatus os malleatoris interpretatur, diabolum significat, qui est malleus universæ materiæ, per quem Deus vasa probare permittit, et tandem conterit, cum in extrema damnatione confringit.</span></p>
  </aside>

  <aside id="FN725">
    <p class="f"><a class="notebackref" href="#LK23_21"><span class="notemark">§§§</span> 23:21</a> <span class="fk">Crucifige, crucifige eum. </span><span class="ft"> Magna crudelitas: non solum occidere, sed crucifigere quærunt, ut manibus et pedibus ad lignum confixis producta morte necaretur, ne dolor citius finiretur, et ut in cruce diu videretur.</span></p>
  </aside>

  <aside id="FN726">
    <p class="f"><a class="notebackref" href="#LK23_22"><span class="notemark">*</span> 23:22</a> <span class="fk">Corripiam, </span><span class="ft"> etc. Hanc correptionem deridendo et flagellando nefandorum desideriis exhibuit, ne usque ad crucifigendum sævirent. Quod et verba Joannis evangelistæ, et ipsa columna testatur ad quam ligatus fuit Dominus, quæ usque hodie Dominici sanguinis cernentibus certa signa demonstrat. Sed licet Pilatus hoc agat, insatiabilis tamen sacrilegorum furor non cessat, sed magis instat quia accusationem, quam contra Dominum detulerant, sollicita Pilati interrogatione viderant evacuatam. Tandem impudici ad solas preces se convertunt, ut quod criminando vel quasi ratiocinando nequiverant, jam postulando et vociferando et perficiendo perficiunt.</span></p>
  </aside>

  <aside id="FN727">
    <p class="f"><a class="notebackref" href="#LK23_25"><span class="notemark">†</span> 23:25</a> <span class="fk">Dimisit autem, </span><span class="ft"> etc. Auctor seditionis et homicidiorum Judæis dimittitur, id est diabolus, qui ob culpam a lucis patria depulsus, et in tenebrarum carcerem fuerat missus, et ideo pacem habere non possunt, quia pacis auctorem non elegerunt.</span></p>
  </aside>

  <aside id="FN728">
    <p class="f"><a class="notebackref" href="#LK23_26"><span class="notemark">‡</span> 23:26</a> <span class="fk">Apprehenderunt quemdam, </span><span class="ft"> etc. Primo Dominus crucem portavit, sed postea imposita est Simoni, quem exeuntes obviam habuerunt, et hoc congrue: </span><span class="fk">Christus enim passus est pro nobis ut sequamini vestigia ejus</span><span class="ft"> I Petr. 2.. Qui vero eum vult sequi, tollat crucem suam et sequatur. Quia vero Simon non Isrælita, sed Cyrenæus erat, per eum Gentiles designantur, prius peregrini et hospites testamentorum, sed nunc in fide cives et domestici Dei et cohæredes Christi, unde Simon obediens Cyreneæ hæres interpretatur. Sed Simon venit de villa, id est de pago, a quo pagani, qui a civitate Dei alieni urbanæ sunt conversationis ignari. Sed Simon pago egrediens crucem portat post Jesum, cum populi gentium paganis ritibus derelictis obedienter amplectuntur vestigia Dominicæ passionis.</span></p>
  </aside>

  <aside id="FN729">
    <p class="f"><a class="notebackref" href="#LK23_27"><span class="notemark">§</span> 23:27</a> <span class="fk">Sequebatur, </span><span class="ft"> etc. Sed non eadem mente crucem sequitur: Mali sequuntur ut morientem læti aspiciant. Mulieres, ut quem vivere desiderabant, moriturum, morientem, et mortuum plorarent. Nec ideo inducitur solus mulierum planctus, quando et multi viri dolerent, sed quia femineus sexus quasi contemptibilior, liberius poterat præsentibus principibus sacerdotum, quod contra eos senserit ostentare. Quia vero </span><span class="fk">novit Dominus qui sunt ejus</span><span class="ft"> II Tim. 2., prætermissa furentis populi turba, ad amantes et plangentes se feminas oculos et ora convertit. </span><span class="fk">Quæ plangebant. </span><span class="ft"> Tristabantur de vita mortali, quæ morte erat finienda, non de cæcis qui medicum occidebant.</span></p>
  </aside>

  <aside id="FN730">
    <p class="f"><a class="notebackref" href="#LK23_28"><span class="notemark">**</span> 23:28</a> <span class="fk">Filiæ Hierusalem. </span><span class="ft"> Nota cum filios Hierusalem vocat, quod non solæ quæ cum eo venerant a Galilæa, sed etiam ejusdem urbis cives ei multæ mulieres adhæserant. </span><span class="fk">Nolite flere. </span><span class="ft"> Ne lamentemini me moriturum, cujus cito resurrectio mortem solvere potest, cujus mors mortem et ipsum mortis auctorem destruet. Vos potius vestramque progeniem dignis lacrymarum fontibus abluite, ne cum perfidis damnemini in ultionem meæ crucis.</span></p>
  </aside>

  <aside id="FN731">
    <p class="f"><a class="notebackref" href="#LK23_29"><span class="notemark">††</span> 23:29</a> <span class="fk">Ecce venient dies. </span><span class="ft"> Dies Romanæ obsidionis et captivitatis. Naturale est imminente captivitate, hostilique per agros urbesque clade fervente, cunctos qui evadere queant, alta quæque vel abdita refugia quibus abscondantur, requirere.</span></p>
  </aside>

  <aside id="FN732">
    <p class="f"><a class="notebackref" href="#LK23_30"><span class="notemark">‡‡</span> 23:30</a> <span class="fk">Cadite super nos. </span><span class="ft"> Potest hoc ex superfluo intelligi de his qui utrolibet sexu seipsos castraverunt propter regnum cœlorum.</span></p>
  </aside>

  <aside id="FN733">
    <p class="f"><a class="notebackref" href="#LK23_31"><span class="notemark">§§</span> 23:31</a> <span class="fk">Quia si in viridi ligno. </span><span class="ft"> Viride lignum Christus et sui electi, aridum impii et peccatores, unde ait: Si ergo ego qui peccatum non feci, qui lignum vitæ merito appellatus duodenos fructus gratiæ per singulos menses affero, sine igne passionis de hoc mundo non exeo, quæ tormenta manent illos qui fructibus sunt vacui, insuper et lignum vitæ flammis dare non timent? Et </span><span class="fk">si nunc est tempus, ut incipiat judicium de domo Dei, et omnes qui volunt pie vivere Christo persecutionem patiuntur, </span><span class="ft"> qui finis eorum qui non credunt Evangelio? I Petr. IV; I Tim. 3..</span></p>
  </aside>

  <aside id="FN734">
    <p class="f"><a class="notebackref" href="#LK23_32"><span class="notemark">***</span> 23:32</a> <span class="fk">Ducebantur autem. </span><span class="ft"> Impletur quod dictum est: </span><span class="fk">Et cum iniquis deputatus est</span><span class="ft"> Isa. 53.. In morte deputatur cum iniquis, ut in resurrectione vivificet iniquos qui propter homines homo factus, hominibus dedit potestatem filios Dei fieri.</span></p>
  </aside>

  <aside id="FN735">
    <p class="f"><a class="notebackref" href="#LK23_33"><span class="notemark">†††</span> 23:33</a> <span class="fk">Calvariæ locum. </span><span class="ft"> Extra portam Hierusalem erant loca in quibus truncabantur capita damnatorum, et dicebantur loca Calvariæ, id est decollatorum. Ibi crucifigitur, ut, ibi erat area damnatorum, erigantur vexilla martyrii. </span><span class="fk">Et latrones, </span><span class="ft"> etc. Exsecrabilis in facto iniquitas Judæorum, quæ quasi latronem crucifigit omnium Redemptorem, bonus tamen in mysterio latro, qui insidiatus est diabolo, ut vasa ejus auferret. Per illum qui a dextris significatur mortificatio carnis pro cœlesti gloria, per illum qui a sinistris mortificatio carnis pro aliqua mundi causa.</span></p>
  </aside>

  <aside id="FN736">
    <p class="f"><a class="notebackref" href="#LK23_34"><span class="notemark">‡‡‡</span> 23:34</a> <span class="fk">Jesus autem, </span><span class="ft"> etc. Quia Lucas Christi sacerdotium scribere disposuit, recte Dominus apud Deum pro persecutoribus jure sacerdotis intercedit, et latroni confitenti paradisum pandit, nec frustra orat, sed pro eis qui post passionem ejus crediderunt, impetrat. Non pro eis orat, qui per invidiam et superbiam Filium Dei intellexerunt, negant et crucifigunt, sed pro eis qui zelam Dei habentes, sed non secundum scientiam, nescierunt quid fecerunt. </span><span class="fk">Dividentes. </span><span class="ft"> De his Joannes latius. Quadripartita vestis significat Ecclesiam toto orbe, quæ quatuor partibus constat, diffusam, omnibus partibus æqualiter, id est, concorditer distributam. Tunica sortita, omnium partium significat unitatem, quæ charitatis vinculo continetur. </span><span class="fk">Sortes. </span><span class="ft"> In sorte Dei gratia commendata est. Sic quippe in uno ad omnes pervenit, cum sors omnibus placuit, quia et Dei gratia in unitate ad omnes pervenit, et cum sors mittitur, non personæ cujusquam vel meritis, sed occulto Dei judicio creditur.</span></p>
  </aside>

  <aside id="FN737">
    <p class="f"><a class="notebackref" href="#LK23_35"><span class="notemark">§§§</span> 23:35</a> <span class="fk">Alios salvos fecit. </span><span class="ft"> Sua se sententia damnant, qui etiam nolentes quod alios salvos fecerit, confitentur. Poterat quidem se salvare, sed quia ipse Christus Dei electus, de cruce descendere noluit. Nam qui ideo venit, ut pro nobis crucifigeretur, ideo, se de cruce salvare neglexit, quia cum cæteris peccatoribus etiam crucifixores moriendo curavit salvare.</span></p>
  </aside>

  <aside id="FN738">
    <p class="f"><a class="notebackref" href="#LK23_36"><span class="notemark">*</span> 23:36</a> <span class="fk">Illudebant autem ei, </span><span class="ft"> etc. Nota quod Judæi vocabulum Christi et Filii Dei auctoritate Scripturæ sibi traditum irrident. Milites vero Scripturarum inscii non Christo Dei electo, sed regi Judæorum insultant. </span><span class="fk">Et acetum offerentes. </span><span class="ft"> Acetum erant Judæi, a vino patriarcharum degenerantes. Hoc aceto milites potant Dominum, quem illorum suggestione morti tradunt.</span></p>
  </aside>

  <aside id="FN739">
    <p class="f"><a class="notebackref" href="#LK23_38"><span class="notemark">†</span> 23:38</a> <span class="fk">Erat autem, </span><span class="ft"> etc. Hæ tres linguæ præ cæteris eminebant. Hebræa, propter Judæos in lege gloriantes: Græca propter Gentilium sapientiam: Latina propter Romanos imperantes. Ergo velint nolint Judæi, omne regnum mundi, omnis mundana sapientia, omnia divina legis sacramenta testantur, quod Jesus est imperator credentium et confitentium. </span><span class="fk">Hic est rex Judæorum. </span><span class="ft"> Titulus qui Christum regem testatur, non infra, sed supra crucem ponitur, quia licet in cruce hominis infirmitate dolebat, super crucem tamen regis majestate fulgebat, et ideo immolato titulus est supra positus, ut cunctis legere, id est, credere volentibus pateat, quia per crucem non perdidit, sed corroboravit imperium.</span></p>
  </aside>

  <aside id="FN740">
    <p class="f"><a class="notebackref" href="#LK23_40"><span class="notemark">‡</span> 23:40</a> <span class="fk">Increpabat eum. </span><span class="ft"> Ipsa increpatio futurum crucis scandalum etiam circa credentes revelat, quorum alii a dextris, alii a sinistris.</span></p>
  </aside>

  <aside id="FN741">
    <p class="f"><a class="notebackref" href="#LK23_42"><span class="notemark">§</span> 23:42</a> <span class="fk">Domine, memento mei. </span><span class="ft"> Magna gratia in hoc latrone eminet. Nullum membrum a supplicio liberum habet, præter cor et linguam, totum quod liberum habet, offert. Corde credit, ore confitetur. Fidem habuit qui regnaturum credidit quem secum morientem vidit. Spem habuit, qui aditum postulavit. Charitatem firmiter tenuit, qui latronem et de sua iniquitate arguit, et vitam quam cognoverat ei prædicavit. Magna virtus, confitetur quem videt humana infirmitate morientem, quem negabant apostoli, quem viderant miracula divina virtute facientem.</span></p>
  </aside>

  <aside id="FN742">
    <p class="f"><a class="notebackref" href="#LK23_43"><span class="notemark">**</span> 23:43</a> <span class="fk">Amen dico tibi. </span><span class="ft"> Pulcherrimum affectandæ conversionis exemplum, quod tam cito latroni venia relaxatur, et uberior gratia quam precatio. Semper enim Dominus plus tribuit quam rogatur; Ille rogabat: </span><span class="fk">Memento mei, </span><span class="ft"> etc. Dominus ait: </span><span class="fk">Hodie mecum eris, </span><span class="ft"> etc. Cito ignoscit Dominus, quia ille cito convertitur.</span></p>
  </aside>

  <aside id="FN743">
    <p class="f"><a class="notebackref" href="#LK23_44"><span class="notemark">††</span> 23:44</a> <span class="fk">Et tenebræ, </span><span class="ft"> etc. Sol retraxit radios ne aut pendentem videret Dominum, aut ne impii blasphemantes sua luce fruerentur. Et nota quod sexta hora, id est sole recessuro a centro mundi, crucifigitur; diluculo, id est oriente sole, resurgit, quia </span><span class="fk">mortuus est propter peccata nostra, et resurrexit propter justificationem nostram</span><span class="ft"> Rom. 18.. Adam peccante post meridiem, id est inclinata luce fidei, vox Domini auditur, eodem igitur temporis articulo, quo tunc peccanti Adæ obcluserat, nunc latroni pœnitenti Dominus paradisum reserat.</span></p>
  </aside>

  <aside id="FN744">
    <p class="f"><a class="notebackref" href="#LK23_45"><span class="notemark">‡‡</span> 23:45</a> <span class="fk">Velum templi, </span><span class="ft"> etc. Hoc exspirante Domino gestum est, sed Lucas præoccupat, volens miraculum solis conjungere miraculo veli. Scinditur autem velum, ut arca testamenti et omnia sacramenta legis quæ tegebantur appareant, et ad gentes transeant. Josephus ait: Virtutes angelicas præsides quondam templi tunc pariter conclamasse: </span><span class="fk">Fugiamus ab his sedibus. Pater, </span><span class="ft"> etc. Patrem invocans, se Filium Dei declarat. Spiritum commendans, non defectum virtutis, sed confidentiam ejusdem cum parte potestatis insinuat. Amat enim dare gloriam Patri, in quo nos informat, ut gloriam demus Creatori.</span></p>
  </aside>

  <aside id="FN745">
    <p class="f"><a class="notebackref" href="#LK23_47"><span class="notemark">§§</span> 23:47</a> <span class="fk">Videns autem centurio. </span><span class="ft"> Videns quod ita haberet potestatem mittendi spiritum, quod non habet nisi conditor animarum, ipse qui crucifixerat in ipso passionis scandalo, confitetur Dei Filium, quem Judæi post tot miracula credere renuerunt. Unde per centurionem fides Ecclesiæ designatur, quæ, velo mysteriorum cœlestium per mortem Domini reserato, mox justum et Dei Filium tacente Synagoga confirmat.</span></p>
  </aside>

  <aside id="FN746">
    <p class="f"><a class="notebackref" href="#LK23_48"><span class="notemark">***</span> 23:48</a> <span class="fk">Percutientes pectora. </span><span class="ft"> Quod percutiunt pectora in signum pœnitentiæ et luctus dupliciter potest intelligi. Sive enim cujus vitam dilexerant, injuste occisum dolebant: sive cujus mortem se impetrasse meminerant, hunc in morte amplius glorificatum tremebant. Sed quæcunque causa pectus tundere cœgerit, videamus distantiam gentis et gentis. Gentiles, moriente Domino Deum timentes, apertæ confessionis voce glorificant: Judæi percutientes solum pectora, silentes domum redeunt.</span></p>
  </aside>

  <aside id="FN747">
    <p class="f"><a class="notebackref" href="#LK23_50"><span class="notemark">†††</span> 23:50</a> <span class="fk">Nomine Joseph. </span><span class="ft"> Joseph per nobilitatem potentiæ sæcularis corpus accipere, per justitiam meritorum dignus est sepelire.</span></p>
  </aside>

  <aside id="FN748">
    <p class="f"><a class="notebackref" href="#LK23_52"><span class="notemark">‡‡‡</span> 23:52</a> <span class="fk">Hic accessit, </span><span class="ft"> etc. Non apostoli, sed Joseph justus et constans, et Nicodemus, in quo non erat dolus, sepeliunt. Talis est etiam sepultura Christi, quæ fraudem iniquitatemque non habet, in quo obstruitur tergiversatio Judæorum. Nam si apostoli sepelissent, dicerent non sepultum quem dixerunt raptum.</span></p>
  </aside>

  <aside id="FN749">
    <p class="f"><a class="notebackref" href="#LK23_53"><span class="notemark">§§§</span> 23:53</a> <span class="fk">Syndone. </span><span class="ft"> Ex simplici sepultura Domini ambitio divitum condemnatur, qui nec mortui carere possunt divitiis. Mystice: In syndone munda Jesum involvit, qui pura mente eum suscipit. Hinc etiam mos Ecclesiæ habet, ut sacrificium altaris non serico, non panno tincto, sed puro lineo celebretur. </span><span class="fk">Et posuit eum. </span><span class="ft"> Bene ergo Christus in monumento justi conditur, ut habeat Filius hominis ubi reclinet caput, et justitiæ habitatione quiescat. Bene novo, ut in novitate vitæ qui Christum suscipit ambulet. Non sepelit Christum, nisi qui credit in Christum. </span><span class="fk">In monumento exciso. </span><span class="ft"> Solus Dominus tumulo includitur, ut sepultura illius et resurrectio a nostræ fragilitate naturæ dissimilis monstretur. Sepultus est, sed quandiu voluit: resurrexit, sed quando voluit. </span><span class="fk">In quo nondum. </span><span class="ft"> Si in monumento ubi alius positus fuisset, poneretur, alius resurrexisse fingeretur. In petra exciso, ne si ex multis lapidibus ædificatum esset, fossis tumuli fundamentis, furto ablatus diceretur.</span></p>
  </aside>

  <aside id="FN750">
    <p class="f"><a class="notebackref" href="#LK23_54"><span class="notemark">*</span> 23:54</a> <span class="fk">Et dies erat, </span><span class="ft"> etc. Sexta die factus homo, sabbato quievit Deus. Sexta ergo crucifixus præparationis implet arcanum. Sabbato sepulcro quiescens, resurrectionis exspectat eventum. Sic nos in sexta mundi ætate debemus pati pro Domino. In septima, id est, quando morimur, corpus in tumulo, anima cum Domino post opera manet in quiete, donec in octava resurgant corpora.</span></p>
  </aside>

  <aside id="FN751">
    <p class="f"><a class="notebackref" href="#LK23_55"><span class="notemark">†</span> 23:55</a> <span class="fk">Mulieres. </span><span class="ft"> Aliis notis Jesu post depositum corpus recedentibus, solæ mulieres, quæ arctius amabant, officium funeris inspiciebant, ut congruo tempore munus devotionis suæ offerrent, exspectantes quod Jesus promiserat, et ideo primæ viderunt.</span></p>
  </aside>

  <aside id="FN752">
    <p class="f"><a class="notebackref" href="#LK23_56"><span class="notemark">‡</span> 23:56</a> <span class="fk">Et revertentes. </span><span class="ft"> Inspecta Domini sepultura revertentes parant aromata et unguenta, qui lecta, audita, recordata, passione Domini, ad opera virtutum quibus Christus delectetur se convertunt, et sabbato silent. Post sabbatum cum muneribus venturi ad Dominum, cum finita præsentis vitæ parasceve in beata quiete gaudentes exspectant tempus resurrectionis, quo Christo occurrunt cum redolentibus actionum aromatibus. </span><span class="fk">Et sabbato, </span><span class="ft"> etc. Mandatum erat, ut sabbati silentium a vespera usque ad vesperam servaretur. Ideo mulieres sepulto Domino, quandiu licebat operari, in unguentis præparandis occupantur parasceve usque ad solis occasum, et transacto sabbato occidente sole, ut mane venientes ungerent eum, quia vespere sabbati, præoccupante jam noctis articulo, monumentum adire non poterant.</span></p>
  </aside>

  <aside id="FN753">
    <p class="f"><a class="notebackref" href="#LK24_1"><span class="notemark">*</span> 24:1</a> <span class="fk">Una autem sabbati, </span><span class="ft"> etc. Una sabbati idem est quod prima sabbati, id est, una dies a die sabbati vel sabbatorum, quæ nunc Dominica dicitur. Quod valde mane mulieres ad monumentum venerunt, magnus fervor charitatis quærendi et inveniendi Dominum ostenditur. Mystice: Exemplum datur, ut, illuminata fide, decussisque vitiorum tenebris, ad sacrum corpus Domini accedamus. Nam sepulcrum figura est altaris, in quo celebratur mysterium corporis et sanguinis Domini. Aromata quæ deferunt odorem virtutum, et suavitatem orationum, cum quibus altari propinquare debemus, significat.</span></p>
  </aside>

  <aside id="FN754">
    <p class="f"><a class="notebackref" href="#LK24_2"><span class="notemark">†</span> 24:2</a> <span class="fk">Lapidem revolutum. </span><span class="ft"> Revolutio lapidis significat reserationem sacramentorum Christi, quæ velo litteræ tegebantur. Lex in lapide scripta est, cujus ablato tegmine Domini corpus mortuum non invenitur, sed vivum evangelizatur: </span><span class="fk">quia etsi cognovimus Christum secundum carnem, sed jam non novimus</span><span class="ft"> II Cor. 5.. Potuit autem clauso exire sepulcro, qui clauso exivit utero.</span></p>
  </aside>

  <aside id="FN755">
    <p class="f"><a class="notebackref" href="#LK24_4"><span class="notemark">‡</span> 24:4</a> <span class="fk">Mente consternatæ. </span><span class="ft"> Mente consternantur, quia et lapidem immensæ magnitudinis revolutum stupebant, et corpus tam venerabile non inventum dolebant. Sicut tentato in solitudine Domino, expleta victoria angeli ministrabant ei, ita modo post devictam mortem venerunt angeli, qui non solum verbo, sed etiam fulgenti habitu gloriam annuntiant triumphantis. Et sicut corpori in sepulcro astiterunt, sic etiam corpori consecrato in altari quotidie assistunt.</span></p>
  </aside>

  <aside id="FN756">
    <p class="f"><a class="notebackref" href="#LK24_5"><span class="notemark">§</span> 24:5</a> <span class="fk">Declinarent vultum. </span><span class="ft"> Nota quod nec sanctæ mulieres in terram cecidisse, nec aliquis sanctorum in resurrectione Domini prostratus in terram adorare legitur; unde mos cœpit in Ecclesia paschali tempore non flecti genua in oratione, sed vultu in terram declinato orare.</span></p>
  </aside>

  <aside id="FN757">
    <p class="f"><a class="notebackref" href="#LK24_6"><span class="notemark">**</span> 24:6</a> <span class="fk">Recordamini. </span><span class="ft"> Die tertia, sicut ex hoc loco habemus, inter discipulos etiam feminis quæ eum sequebantur, Dominus resurrecturum se prædixit. Parasceve hora nona exspiravit, mane prima sabbati resurrexit. Merito autem una die et duabus noctibus in sepulcro jacuit, quia lucem suæ simplæ mortis (quæ tantum in carne erat) tenebris duplæ nostræ mortis quæ in corpore erat et anima, apposuit, et utramque nostram curavit. Si enim utramque suscepisset, nos a neutra liberasset.</span></p>
  </aside>

  <aside id="FN758">
    <p class="f"><a class="notebackref" href="#LK24_8"><span class="notemark">††</span> 24:8</a> <span class="fk">Et recordatæ sunt. </span><span class="ft"> Sicut mulieres in monumento Domini stantes, recordantur verborum quæ de sua dispensatione præfatus erat, sic nos inter Dominicæ passionis mysteria celebranda, non solum passionis, sed et resurrectionis debemus recordari.</span></p>
  </aside>

  <aside id="FN759">
    <p class="f"><a class="notebackref" href="#LK24_9"><span class="notemark">‡‡</span> 24:9</a> <span class="fk">Nuntiaverunt. </span><span class="ft"> Sicut in principio mulier auctor culpæ viro fuit, vir exsecutor fuit erroris, ita nunc quæ mortem prior gustaverat, resurrectionem vidit, et ne perpetui reatus opprobrium apud viros sustineret, quæ culpam viro transfuderat, transfudit et gratiam. Et quia constantiam prædicandi non habet inferior sexus ad exsequendum infirmior, mandatur viris officium evangelizandi.</span></p>
  </aside>

  <aside id="FN760">
    <p class="f"><a class="notebackref" href="#LK24_11"><span class="notemark">§§</span> 24:11</a> <span class="fk">Et non crediderunt. </span><span class="ft"> Quod discipuli tarde credunt, non tam illorum infirmitas quam nostra futura firmitas fuit, nam illis dubitantibus resurrectio multis argumentis monstratur, quæ dum legentes agnoscimus, quid aliud quam de eorum dubitatione solidamur?</span></p>
  </aside>

  <aside id="FN761">
    <p class="f"><a class="notebackref" href="#LK24_12"><span class="notemark">***</span> 24:12</a> <span class="fk">Petrus autem surgens. </span><span class="ft"> Joannes commemorat, quod et ipse et Petrus simul cucurrerunt, et quod Petro intus intrœunte in monumentum, et vidente linteamina et sudarium, ipse Joannes inclinans se, vidit linteamina, nec introivit. Sed intelligendum est Petrum primo procumbentem vidisse quod Lucas commemorat, Joannes tacet: post vero ingressum, ut diligentius interiora dignosceret, ingressum tamen antequam Joannes intraret.</span></p>
  </aside>

  <aside id="FN762">
    <p class="f"><a class="notebackref" href="#LK24_13"><span class="notemark">†††</span> 24:13</a> <span class="fk">Nomine Emmaus. </span><span class="ft"> Emmaus ipsa est metropolis civitas insignis Palæstinæ, quæ post expugnationem Judææ sub Marco Aurelio Antonio principe restaurata, cum statu mutavit et nomen.</span></p>
  </aside>

  <aside id="FN763">
    <p class="f"><a class="notebackref" href="#LK24_15"><span class="notemark">‡‡‡</span> 24:15</a> <span class="fk">Dum fabularentur. </span><span class="ft"> Loquentes de se Dominus appropinquans comitatur, ut et fidem resurrectionis eorum mentibus incendat, et quod se promiserat facturum, impleat: </span><span class="fk">Ubi sunt duo vel tres congregati in nomine meo, ibi sum in medio eorum</span><span class="ft"> Matth. 28.. </span><span class="fk">Appropinquans, </span><span class="ft"> etc. </span><span class="fk">Oculi, </span><span class="ft"> etc. Apparuit quidem in specie propria, sed speciem quam recognoscerent, non ostendit. Sicut et ipsi et intus amabant, et tamen dubitabant, sic ipse foris et præsens adest, et quis sit, non ostendit. De se ergo loquentibus præsentiam exhibet, sed de se dubitantibus speciem cognitionis aufert.</span></p>
  </aside>

  <aside id="FN764">
    <p class="f"><a class="notebackref" href="#LK24_18"><span class="notemark">§§§</span> 24:18</a> <span class="fk">Peregrinus es, </span><span class="ft"> etc. </span><span class="fk">Quibus, </span><span class="ft"> etc. Peregrinum putant, quem non agnoscunt. Et vere peregrinus erat eis, a quorum fragilitate per gloriam resurrectionis jam longe stabat, a quorum fide resurrectionis nescia extraneus manebat. </span><span class="fk">Vir propheta, </span><span class="ft"> etc. </span><span class="fk">Et quomodo tradiderunt, </span><span class="ft"> etc. Prophetam et magnum fatentur, Filium Dei tacent, vel quia nondum perfecta credunt, vel si credunt timent tradi in manus Judæorum, nescientes cum quo loquuntur.</span></p>
  </aside>

  <aside id="FN765">
    <p class="f"><a class="notebackref" href="#LK24_21"><span class="notemark">*</span> 24:21</a> <span class="fk">Nos autem, </span><span class="ft"> etc. Quodammodo redarguunt seipsos, quod in illum redemptionem speraverint, quem mortuum viderant, nec resurrecturum credebant, et maxime dolent eum sine culpa occisum, quem innocentem noverant, et ex hoc tristes incedebant.</span></p>
  </aside>

  <aside id="FN766">
    <p class="f"><a class="notebackref" href="#LK24_22"><span class="notemark">†</span> 24:22</a> <span class="fk">Terruerunt nos, </span><span class="ft"> etc. Merito dicuntur teruisse eos quibus de non invento corpore plus mœstitiam addiderunt, quam de nuntiata resurrectione gaudium quo recrearentur, afferunt.</span></p>
  </aside>

  <aside id="FN767">
    <p class="f"><a class="notebackref" href="#LK24_24"><span class="notemark">‡</span> 24:24</a> <span class="fk">Abierunt quidam, </span><span class="ft"> etc. Cum supra dixerit Petrum cucurrisse ad monumentum, et modo dicat Cleophas: </span><span class="fk">Quidam ex nostris abierunt ad monumentum, </span><span class="ft"> etc. Intelligendum est, quod duo simul ierunt. Sed Petrum solum primo commemoravit, quia primitus illi nuntiavit Maria.</span></p>
  </aside>

  <aside id="FN768">
    <p class="f"><a class="notebackref" href="#LK24_25"><span class="notemark">§</span> 24:25</a> <span class="fk">O stulti et tardi corde. </span><span class="ft"> Hic gemina humiliandi necesitas incumbit, qui nec in Scripturis quantum oportet edocti, nec ad implenda quæ novimus quantum decet, sumus intenti. Nam si Moyses et prophetæ de Christo locuti sunt, et eum per passionem et gloriam intraturum prædixerant, quomodo gloriatur se esse Christianum, qui neque in Scripturis qualiter ad Christum pertinent investigat, neque ad gloriam quam cum Christo habere cupit, per passiones attingere desiderat?</span></p>
  </aside>

  <aside id="FN769">
    <p class="f"><a class="notebackref" href="#LK24_28"><span class="notemark">**</span> 24:28</a> <span class="fk">Et ipse, </span><span class="ft"> etc. </span><span class="fk">Mane nobiscum, </span><span class="ft"> etc. Talem se exhibuit in corpore, qualis apud illos erat in mente. Probandi erant, si hunc quem nondum ut Deum diligebant, saltem ut peregrinum diligerent. Sed quia extranei a claritate esse non possunt, cum quibus veritas gradiebatur, ad hospitium vocant, imo cogunt. Quo exemplo colligitur, quia peregrini non solum ad hospitium sunt vocandi, sed etiam trahendi.</span></p>
  </aside>

  <aside id="FN770">
    <p class="f"><a class="notebackref" href="#LK24_30"><span class="notemark">††</span> 24:30</a> <span class="fk">Fregit, </span><span class="ft"> etc. Quem in expositione Scripturæ non cognoverunt, in fractione panis noverunt, quia non auditores legis, sed factores justificabuntur, et veritas melius operando quam audiendo intelligitur.</span></p>
  </aside>

  <aside id="FN771">
    <p class="f"><a class="notebackref" href="#LK24_31"><span class="notemark">‡‡</span> 24:31</a> <span class="fk">Aperti sunt, </span><span class="ft"> etc. Subtrahitur carnalibus oculis species infirmitatis, ut mentibus incipiat apparere gloria resurrectionis.</span></p>
  </aside>

  <aside id="FN772">
    <p class="f"><a class="notebackref" href="#LK24_32"><span class="notemark">§§</span> 24:32</a> <span class="fk">Et dixerunt, </span><span class="ft"> etc. Mystice: Ideo in Christo illis ostensa est alia effigies, ne eum nisi in fractione panis cognoscerent, ut omnes intelligant se Christum non agnoscere, nisi fiant participes corporis ejus, id est Ecclesiæ, cujus unitatem commendat Apostolus in sacramento panis, dicens: </span><span class="fk">Unus panis, unum corpus multi sumus</span><span class="ft"> I Cor. 10.. Cum ergo panem benedictum porrigit, aperiuntur oculi ut eum cognoscant, et removetur impedimentum quod a Satana in oculis erat, ne agnosceretur Jesus. Et hoc impedimentum permittit inesse Dominus donec ad sacramentum panis veniatur. Sed participata unitate corporis, aufertur impedimentum inimici, ut possit Christus agnosci. </span><span class="fk">Ardens. </span><span class="ft"> GREG. Exaudito sermone, cor prius torpore incredulitatis et timoris frigidum igne sancti Spiritus est accensum, ut jam superno desiderio ardeat, et ad credendam veritatem se extendat. Quot præceptis instruitur homo, quasi tot facibus inflammatur.</span></p>
  </aside>

  <aside id="FN773">
    <p class="f"><a class="notebackref" href="#LK24_34"><span class="notemark">***</span> 24:34</a> <span class="fk">Surrexit Dominus. </span><span class="ft"> Jam fama erat quod resurrexerat Jesus ab illis mulieribus facta, et a Simone Petro cui apparuerat, hæc loquentes invenerant isti duo, sed et ipsi prius audierant quod resurrexerat, sed timuerunt dicere in via quando tantummodo angelos dixerunt visos mulieribus. Ignorantes enim eum cum quo loquebantur, poterant timere ne inciderent in manus Judæorum, si quid passim dicerent de Christi resurrectione.</span></p>
  </aside>

  <aside id="FN774">
    <p class="f"><a class="notebackref" href="#LK24_36"><span class="notemark">†††</span> 24:36</a> <span class="fk">Stetit Jesus, </span><span class="ft"> etc. Hæc ostensio est illa, de qua Joannes ait Joan. 20.: </span><span class="fk">Cum sero esset die, </span><span class="ft"> etc., </span><span class="fk">et dixit eis: Pax vobis. </span><span class="ft"> Quod vero dicit Joannes Thomam non fuisse cum illis: cum Lucas dicat istos duos invenisse undecim congregatos, et eos qui cum eis erat, intelligendum est quod Thomas inde exisset antequam Dominus eis hoc loquentibus appareret.</span></p>
  </aside>

  <aside id="FN775">
    <p class="f"><a class="notebackref" href="#LK24_37"><span class="notemark">‡‡‡</span> 24:37</a> <span class="fk">Spiritum videre. Et dixit eis. </span><span class="ft"> Noverant discipuli fuisse verum hominem, sed postquam mortuus est, non credunt tertia die potuisse veram carnem de sepulcro resurgere. Putant ergo se videre spiritum quem emisit in passione, sed hunc errorem aufert Dominus. </span><span class="fk">Quid turbati estis. </span><span class="ft"> AMBR. Credebant apostoli, sed tamen turbantur, etc., usque ad quod clausis januis, Dominus cum corpore suo se improvisus infuderit. </span><span class="fk">Cogitationes, </span><span class="ft"> etc. Falsæ non desuper descendentes, sed sicut mala herba in corde ascendentes, fidem quam in vobis plantavi exigo, quod ex vobis ortum est condemno, si non est veritas resurrectionis, perditus est fructus passionis.</span></p>
  </aside>

  <aside id="FN776">
    <p class="f"><a class="notebackref" href="#LK24_39"><span class="notemark">§§§</span> 24:39</a> <span class="fk">Palpate et videte. </span><span class="ft"> Multis documentis persuadet resurrectionem præbendo se, et oculis videndum, et manibus contrectandum, qui dum palpando ossa carnemque monstrat, statum suæ vel nostræ resurrectionis signat, in qua corpus nostrum, et subtile erit per effectum spiritualis potentiæ, et palpabile per veritatem naturæ. Post resurrectionem Dominus in corpore suo duo contraria ostendit, et palpabile ejusdem naturæ ut informet ad fidem, et incorruptibile alterius gloriæ, ut invitet ad præmium.</span></p>
  </aside>

  <aside id="FN777">
    <p class="f"><a class="notebackref" href="#LK24_40"><span class="notemark">*</span> 24:40</a> <span class="fk">Ostendit eis manus, </span><span class="ft"> etc. Ut ostensa vulnerum cicatrice infidelitatis vulnus sanaret, quas cicatrices et tunc servavit, et in judicio servaturus est. Primo ad fidem resurrectionis astruendam: deinde ut Patri pro nobis supplicans, quale genus mortis pro homine pertulerit semper ostendat: tertio, ut sua morte redemptis quam misericorditer sint adjuti, propositis ejusdem mortis insinuat indiciis. Sed postremo, ut in judicio quam juste damnentur impii denuntiet, ostensa quam ab illis accepit cicatrice. Non ergo ex impotentia curandi cicatrices servavit, sed ut perpetuum victoriæ suæ circumferat triumphum.</span></p>
  </aside>

  <aside id="FN778">
    <p class="f"><a class="notebackref" href="#LK24_41"><span class="notemark">†</span> 24:41</a> <span class="fk">Habetis hic aliquid. </span><span class="ft"> Ad insinuandam veritatem resurrectionis, non solum tangi, sed convesci voluit, non quod vel ipse vel nos post resurrectionem cibo debeamus indigere, sed ut corpus, non spiritum esse manifestaret, manducavit potestate, non necessitate. Aliter absorbet aquam terra sitiens aliter solis radius calens: illa indigentia, iste potentia.</span></p>
  </aside>

  <aside id="FN779">
    <p class="f"><a class="notebackref" href="#LK24_42"><span class="notemark">‡</span> 24:42</a> <span class="fk">Piscis assi. </span><span class="ft"> Piscis assus, ipse mediator passus, in aquis humani generis captus laqueo mortis, assatus tempore passionis. Ipse et favus mellis nobis est in resurrectione. Favus mellis in cera, id est Divinitas in humanitate. In hujus mellis comestione signatur, quia illos in corpore suo ad æternam quietem suscipit, qui cum tribulationes pro Deo sentiunt, ab amore internæ dulcedinis non recedunt. Qui hic assantur, illic vera dulcedine satiabuntur.</span></p>
  </aside>

  <aside id="FN780">
    <p class="f"><a class="notebackref" href="#LK24_43"><span class="notemark">§</span> 24:43</a> <span class="fk">Et cum manducasset. </span><span class="ft"> Omnes ambages aufert: visus est, tactus est, manducavit, et ne in aliquo sensus humanos ludificasse videretur, mittit manus ad Scripturas, ut etsi magicis artibus videatur potuisse quod voluit, sicut dicunt pagani, saltem videant prophetare non potuisse antequam natus fuit.</span></p>
  </aside>

  <aside id="FN781">
    <p class="f"><a class="notebackref" href="#LK24_45"><span class="notemark">**</span> 24:45</a> <span class="fk">Tunc aperuit. </span><span class="ft"> Post visum, post contactum, post commemoratam legem aperuit sensum, ut quod vident et legunt, intelligant, deinde post sui corporis commendatam veritatem commendat Ecclesiæ unitatem: </span><span class="fk">Et prædicari in nomine ejus. </span></p>
  </aside>

  <aside id="FN782">
    <p class="f"><a class="notebackref" href="#LK24_46"><span class="notemark">††</span> 24:46</a> <span class="fk">Oportebat, </span><span class="ft"> etc. Oportebat ut ministri qui pœnitentiam et remissionem erant prædicaturi in omnes gentes, inciperent ab Hierosolymis. Non solum quia illis credita sunt eloquia Dei, et quia eorum est adoptio filiorum, et gloria testamenta, et legislatio; sed ideo etiam ut gentes variis erroribus et facinoribus implicitæ, hoc maxime indicio divinæ pietatis ad spem veniæ provocentur, quod eis qui Filium Dei crucifixerunt, veniam relaxat.</span></p>
  </aside>

  <aside id="FN783">
    <p class="f"><a class="notebackref" href="#LK24_49"><span class="notemark">‡‡</span> 24:49</a> <span class="fk">Vos autem sedete. </span><span class="ft"> Postquam discipulos de virtute prædicationis perfecte instruxit, cum repente si vellet posset eos roborare, distulit, dicens: </span><span class="fk">Vos autem sedete. </span><span class="ft"> Ut exemplum sequentibus daret, ne imperfecti prædicare ante tempus præsumant. In civitate sedet, qui intra mentis claustra se constringit, ne loquendo exterius evagetur, ut cum divina virtute perfecte fuerit indutus, tunc quasi a seipso foras exeat, alios instruendo.</span></p>
  </aside>

  <aside id="FN784">
    <p class="f"><a class="notebackref" href="#LK24_50"><span class="notemark">§§</span> 24:50</a> <span class="fk">Eduxit autem eos. </span><span class="ft"> Prætermissis omnibus quæ per quadraginta dies gesta sunt, primo resurrectionis diei tacite conjungit novissimum quo ascendit in cœlum. Et pulchre benedicturus discipulos, educit in Bethaniam, quæ domus obedientiæ dicitur, quia qui propter inobedientiam perversorum descendit, propter obedientiam conversorum ascendit.</span></p>
  </aside>

  <aside id="FN785">
    <p class="f"><a class="notebackref" href="#LK24_53"><span class="notemark">***</span> 24:53</a> <span class="fk">In templo. </span><span class="ft"> Ut in loco orationis inter laudum devotiones, promissum sancti Spiritus adventum, paratis per omnia cordibus exspectent. Sic nos post celebrata in Hierosolymis, id est visione pacis, passionis et resurrectionis solemnia, Domino duce petamus Bethaniam, ut mente quieta corporis et sanguinis ejus sacramentis imbuamur, et domus obedientiæ esse curemus. </span><span class="fk">Laudantes et benedicentes. </span><span class="ft"> Lucas qui sacerdotium Christi cæteris amplius exponendum suscepit, et ideo Evangelium suum a ministerio templi per sacerdotium Zachariæ cœpit, pulchre hoc in templi devotione complevit, cum apostolis ibi ministros, scilicet, novi sacerdotii futuros, non in victimarum sanguine, sed in laude Dei et benedictione concludit.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>