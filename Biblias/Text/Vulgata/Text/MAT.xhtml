<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -MATTHEUM</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">MATTHEUM</p>

  <div class="divCap"><a href='MAT.xhtml#MT1_0' class="button">1</a><a href='MAT.xhtml#MT2_0' class="button">2</a><a href='MAT.xhtml#MT3_0' class="button">3</a><a href='MAT.xhtml#MT4_0' class="button">4</a><a href='MAT.xhtml#MT5_0' class="button">5</a><a href='MAT.xhtml#MT6_0' class="button">6</a><a href='MAT.xhtml#MT7_0' class="button">7</a><a href='MAT.xhtml#MT8_0' class="button">8</a><a href='MAT.xhtml#MT9_0' class="button">9</a><a href='MAT.xhtml#MT10_0' class="button">10</a><a href='MAT.xhtml#MT11_0' class="button">11</a><a href='MAT.xhtml#MT12_0' class="button">12</a><a href='MAT.xhtml#MT13_0' class="button">13</a><a href='MAT.xhtml#MT14_0' class="button">14</a><a href='MAT.xhtml#MT15_0' class="button">15</a><a href='MAT.xhtml#MT16_0' class="button">16</a><a href='MAT.xhtml#MT17_0' class="button">17</a><a href='MAT.xhtml#MT18_0' class="button">18</a><a href='MAT.xhtml#MT19_0' class="button">19</a><a href='MAT.xhtml#MT20_0' class="button">20</a><a href='MAT.xhtml#MT21_0' class="button">21</a><a href='MAT.xhtml#MT22_0' class="button">22</a><a href='MAT.xhtml#MT23_0' class="button">23</a><a href='MAT.xhtml#MT24_0' class="button">24</a><a href='MAT.xhtml#MT25_0' class="button">25</a><a href='MAT.xhtml#MT26_0' class="button">26</a><a href='MAT.xhtml#MT27_0' class="button">27</a><a href='MAT.xhtml#MT28_0' class="button">28</a></div>

  <p class='main' id='MT0_0'></p>

  <h2>INCIPIT EVANGELIUM SECUNDUM MATTHEUM</h2>

  <p class='pT4' id='MT1_0'>1</p>

  <p class='Normale'><span class="Versetto" id="MT1_1">1&#160;</span>Liber generationis Jesu Christi filii David, filii Abraham.<a href='#FN1'>*</a> <span class="Versetto" id="MT1_2">2&#160;</span>Abraham genuit Isaac. Isaac autem genuit Jacob. Jacob autem genuit Judam, et fratres ejus.<a href='#FN2'>†</a> <span class="Versetto" id="MT1_3">3&#160;</span>Judas autem genuit Phares, et Zaram de Thamar. Phares autem genuit Esron. Esron autem genuit Aram.<a href='#FN3'>‡</a> <span class="Versetto" id="MT1_4">4&#160;</span>Aram autem genuit Aminadab. Aminadab autem genuit Naasson. Naasson autem genuit Salmon.<a href='#FN4'>§</a> <span class="Versetto" id="MT1_5">5&#160;</span>Salmon autem genuit Booz de Rahab. Booz autem genuit Obed ex Ruth. Obed autem genuit Jesse. Jesse autem genuit David regem.<a href='#FN5'>**</a> <span class="Versetto" id="MT1_6">6&#160;</span>David autem rex genuit Salomonem ex ea quæ fuit Uriæ.<a href='#FN6'>††</a> <span class="Versetto" id="MT1_7">7&#160;</span>Salomon autem genuit Roboam. Roboam autem genuit Abiam. Abias autem genuit Asa.<a href='#FN7'>‡‡</a> <span class="Versetto" id="MT1_8">8&#160;</span>Asa autem genuit Josophat. Josophat autem genuit Joram. Joram autem genuit Oziam.<a href='#FN8'>§§</a> <span class="Versetto" id="MT1_9">9&#160;</span>Ozias autem genuit Joatham. Joatham autem genuit Achaz. Achaz autem genuit Ezechiam.<a href='#FN9'>***</a> <span class="Versetto" id="MT1_10">10&#160;</span>Ezechias autem genuit Manassen. Manasses autem genuit Amon. Amon autem genuit Josiam.<a href='#FN10'>†††</a> <span class="Versetto" id="MT1_11">11&#160;</span>Josias autem genuit Jechoniam, et fratres ejus in transmigratione Babylonis.<a href='#FN11'>‡‡‡</a> <span class="Versetto" id="MT1_12">12&#160;</span>Et post transmigrationem Babylonis: Jechonias genuit Salathiel. Salathiel autem genuit Zorobabel.<a href='#FN12'>§§§</a> <span class="Versetto" id="MT1_13">13&#160;</span>Zorobabel autem genuit Abiud. Abiud autem genuit Eliacim. Eliacim autem genuit Azor.<a href='#FN13'>*</a> <span class="Versetto" id="MT1_14">14&#160;</span>Azor autem genuit Sadoc. Sadoc autem genuit Achim. Achim autem genuit Eliud.<a href='#FN14'>†</a> <span class="Versetto" id="MT1_15">15&#160;</span>Eliud autem genuit Eleazar. Eleazar autem genuit Mathan. Mathan autem genuit Jacob.<a href='#FN15'>‡</a> <span class="Versetto" id="MT1_16">16&#160;</span>Jacob autem genuit Joseph virum Mariæ, de qua natus est Jesus, qui vocatur Christus.<a href='#FN16'>§</a> <span class="Versetto" id="MT1_17">17&#160;</span>Omnes itaque generationes ab Abraham usque ad David, generationes quatuordecim: et a David usque ad transmigrationem Babylonis, generationes quatuordecim: et a transmigratione Babylonis usque ad Christum, generationes quatuordecim.<a href='#FN17'>**</a> <span class="Versetto" id="MT1_18">18&#160;</span>Christi autem generatio sic erat: cum esset desponsata mater ejus Maria Joseph, antequam convenirent inventa est in utero habens de Spiritu Sancto.<a href='#FN18'>††</a> <span class="Versetto" id="MT1_19">19&#160;</span>Joseph autem vir ejus cum esset justus, et nollet eam traducere, voluit occulte dimittere eam.<a href='#FN19'>‡‡</a> <span class="Versetto" id="MT1_20">20&#160;</span>Hæc autem eo cogitante, ecce angelus Domini apparuit in somnis ei, dicens: Joseph, fili David, noli timere accipere Mariam conjugem tuam: quod enim in ea natum est, de Spiritu Sancto est.<a href='#FN20'>§§</a> <span class="Versetto" id="MT1_21">21&#160;</span>Pariet autem filium: et vocabis nomen ejus Jesum: ipse enim salvum faciet populum suum a peccatis eorum.<a href='#FN21'>***</a> <span class="Versetto" id="MT1_22">22&#160;</span>Hoc autem totum factum est, ut adimpleretur quod dictum est a Domino per prophetam dicentem:<a href='#FN22'>†††</a> <span class="Versetto" id="MT1_23">23&#160;</span>Ecce virgo in utero habebit, et pariet filium: et vocabunt nomen ejus Emmanuel, quod est interpretatum Nobiscum Deus.<a href='#FN23'>‡‡‡</a> <span class="Versetto" id="MT1_24">24&#160;</span>Exsurgens autem Joseph a somno, fecit sicut præcepit ei angelus Domini, et accepit conjugem suam.<a href='#FN24'>§§§</a> <span class="Versetto" id="MT1_25">25&#160;</span>Et non cognoscebat eam donec peperit filium suum primogenitum: et vocavit nomen ejus Jesum.<a href='#FN25'>*</a></p>

  <p class='pT4' id='MT2_0'>2</p>

  <p class='Normale'><span class="Versetto" id="MT2_1">1&#160;</span>Cum ergo natus esset Jesus in Bethlehem Juda in diebus Herodis regis, ecce magi ab oriente venerunt Jerosolymam,<a href='#FN26'>*</a> <span class="Versetto" id="MT2_2">2&#160;</span>dicentes: Ubi est qui natus est rex Judæorum? vidimus enim stellam ejus in oriente, et venimus adorare eum.<a href='#FN27'>†</a> <span class="Versetto" id="MT2_3">3&#160;</span>Audiens autem Herodes rex, turbatus est, et omnis Jerosolyma cum illo.<a href='#FN28'>‡</a> <span class="Versetto" id="MT2_4">4&#160;</span>Et congregans omnes principes sacerdotum, et scribas populi, sciscitabatur ab eis ubi Christus nasceretur.<a href='#FN29'>§</a> <span class="Versetto" id="MT2_5">5&#160;</span>At illi dixerunt: In Bethlehem Judæ: sic enim scriptum est per prophetam:<a href='#FN30'>**</a> <span class="Versetto" id="MT2_6">6&#160;</span>[Et tu Bethlehem terra Juda, nequaquam minima es in principibus Juda: ex te enim exiet dux, qui regat populum meum Israël.]<a href='#FN31'>††</a> <span class="Versetto" id="MT2_7">7&#160;</span>Tunc Herodes clam vocatis magis diligenter didicit ab eis tempus stellæ, quæ apparuit eis:<a href='#FN32'>‡‡</a> <span class="Versetto" id="MT2_8">8&#160;</span>et mittens illos in Bethlehem, dixit: Ite, et interrogate diligenter de puero: et cum inveneritis, renuntiate mihi, ut et ego veniens adorem eum.<a href='#FN33'>§§</a> <span class="Versetto" id="MT2_9">9&#160;</span>Qui cum audissent regem, abierunt, et ecce stella, quam viderant in oriente, antecedebat eos, usque dum veniens staret supra, ubi erat puer.<a href='#FN34'>***</a> <span class="Versetto" id="MT2_10">10&#160;</span>Videntes autem stellam gavisi sunt gaudio magno valde.<a href='#FN35'>†††</a> <span class="Versetto" id="MT2_11">11&#160;</span>Et intrantes domum, invenerunt puerum cum Maria matre ejus, et procidentes adoraverunt eum: et apertis thesauris suis obtulerunt ei munera, aurum, thus, et myrrham.<a href='#FN36'>‡‡‡</a> <span class="Versetto" id="MT2_12">12&#160;</span>Et responso accepto in somnis ne redirent ad Herodem, per aliam viam reversi sunt in regionem suam.<a href='#FN37'>§§§</a> <span class="Versetto" id="MT2_13">13&#160;</span>Qui cum recessissent, ecce angelus Domini apparuit in somnis Joseph, dicens: Surge, et accipe puerum, et matrem ejus, et fuge in Ægyptum, et esto ibi usque dum dicam tibi. Futurum est enim ut Herodes quærat puerum ad perdendum eum.<a href='#FN38'>*</a> <span class="Versetto" id="MT2_14">14&#160;</span>Qui consurgens accepit puerum et matrem ejus nocte, et secessit in Ægyptum:<a href='#FN39'>†</a> <span class="Versetto" id="MT2_15">15&#160;</span>et erat ibi usque ad obitum Herodis: ut adimpleretur quod dictum est a Domino per prophetam dicentem: Ex Ægypto vocavi filium meum. <span class="Versetto" id="MT2_16">16&#160;</span>Tunc Herodes videns quoniam illusus esset a magis, iratus est valde, et mittens occidit omnes pueros, qui erant in Bethlehem, et in omnibus finibus ejus, a bimatu et infra secundum tempus, quod exquisierat a magis.<a href='#FN40'>‡</a> <span class="Versetto" id="MT2_17">17&#160;</span>Tunc adimpletum est quod dictum est per Jeremiam prophetam dicentem:<a href='#FN41'>§</a> <span class="Versetto" id="MT2_18">18&#160;</span>[Vox in Rama audita est ploratus, et ululatus multus: Rachel plorans filios suos, et noluit consolari, quia non sunt.]<a href='#FN42'>**</a> <span class="Versetto" id="MT2_19">19&#160;</span>Defuncto autem Herode, ecce angelus Domini apparuit in somnis Joseph in Ægypto,<a href='#FN43'>††</a> <span class="Versetto" id="MT2_20">20&#160;</span>dicens: Surge, et accipe puerum, et matrem ejus, et vade in terram Israël: defuncti sunt enim qui quærebant animam pueri.<a href='#FN44'>‡‡</a> <span class="Versetto" id="MT2_21">21&#160;</span>Qui consurgens, accepit puerum, et matrem ejus, et venit in terram Israël.<a href='#FN45'>§§</a> <span class="Versetto" id="MT2_22">22&#160;</span>Audiens autem quod Archelaus regnaret in Judæa pro Herode patre suo, timuit illo ire: et admonitus in somnis, secessit in partes Galilææ.<a href='#FN46'>***</a> <span class="Versetto" id="MT2_23">23&#160;</span>Et veniens habitavit in civitate quæ vocatur Nazareth: ut adimpleretur quod dictum est per prophetas: Quoniam Nazaræus vocabitur.<a href='#FN47'>†††</a></p>

  <p class='pT4' id='MT3_0'>3</p>

  <p class='Normale'><span class="Versetto" id="MT3_1">1&#160;</span>In diebus autem illis venit Joannes Baptista prædicans in deserto Judææ,<a href='#FN48'>*</a> <span class="Versetto" id="MT3_2">2&#160;</span>et dicens: Pœnitentiam agite: appropinquavit enim regnum cælorum.<a href='#FN49'>†</a> <span class="Versetto" id="MT3_3">3&#160;</span>Hic est enim, qui dictus est per Isaiam prophetam dicentem: [Vox clamantis in deserto: Parate viam Domini; rectas facite semitas ejus.]<a href='#FN50'>‡</a> <span class="Versetto" id="MT3_4">4&#160;</span>Ipse autem Joannes habebat vestimentum de pilis camelorum, et zonam pelliceam circa lumbos suos: esca autem ejus erat locustæ, et mel silvestre.<a href='#FN51'>§</a> <span class="Versetto" id="MT3_5">5&#160;</span>Tunc exibat ad eum Jerosolyma, et omnis Judæa, et omnis regio circa Jordanem;<a href='#FN52'>**</a> <span class="Versetto" id="MT3_6">6&#160;</span>et baptizabantur ab eo in Jordane, confitentes peccata sua.<a href='#FN53'>††</a> <span class="Versetto" id="MT3_7">7&#160;</span>Videns autem multos pharisæorum, et sadducæorum, venientes ad baptismum suum, dixit eis: Progenies viperarum, quis demonstravit vobis fugere a ventura ira?<a href='#FN54'>‡‡</a> <span class="Versetto" id="MT3_8">8&#160;</span>Facite ergo fructum dignum pœnitentiæ.<a href='#FN55'>§§</a> <span class="Versetto" id="MT3_9">9&#160;</span>Et ne velitis dicere intra vos: Patrem habemus Abraham. Dico enim vobis quoniam potens est Deus de lapidibus istis suscitare filios Abrahæ.<a href='#FN56'>***</a> <span class="Versetto" id="MT3_10">10&#160;</span>Jam enim securis ad radicem arborum posita est. Omnis ergo arbor, quæ non facit fructum bonum, excidetur, et in ignem mittetur.<a href='#FN57'>†††</a> <span class="Versetto" id="MT3_11">11&#160;</span>Ego quidem baptizo vos in aqua in pœnitentiam: qui autem post me venturus est, fortior me est, cujus non sum dignus calceamenta portare: ipse vos baptizabit in Spiritu Sancto, et igni.<a href='#FN58'>‡‡‡</a> <span class="Versetto" id="MT3_12">12&#160;</span>Cujus ventilabrum in manu sua: et permundabit aream suam: et congregabit triticum suum in horreum, paleas autem comburet igni inextinguibili.<a href='#FN59'>§§§</a> <span class="Versetto" id="MT3_13">13&#160;</span>Tunc venit Jesus a Galilæa in Jordanem ad Joannem, ut baptizaretur ab eo.<a href='#FN60'>*</a> <span class="Versetto" id="MT3_14">14&#160;</span>Joannes autem prohibebat eum, dicens: Ego a te debeo baptizari, et tu venis ad me? <span class="Versetto" id="MT3_15">15&#160;</span>Respondens autem Jesus, dixit ei: Sine modo: sic enim decet nos implere omnem justitiam. Tunc dimisit eum.<a href='#FN61'>†</a> <span class="Versetto" id="MT3_16">16&#160;</span>Baptizatus autem Jesus, confestim ascendit de aqua, et ecce aperti sunt ei cæli: et vidit Spiritum Dei descendentem sicut columbam, et venientem super se.<a href='#FN62'>‡</a> <span class="Versetto" id="MT3_17">17&#160;</span>Et ecce vox de cælis dicens: Hic est Filius meus dilectus, in quo mihi complacui.</p>

  <p class='pT4' id='MT4_0'>4</p>

  <p class='Normale'><span class="Versetto" id="MT4_1">1&#160;</span>Tunc Jesus ductus est in desertum a Spiritu, ut tentaretur a diabolo.<a href='#FN63'>*</a> <span class="Versetto" id="MT4_2">2&#160;</span>Et cum jejunasset quadraginta diebus, et quadraginta noctibus, postea esuriit.<a href='#FN64'>†</a> <span class="Versetto" id="MT4_3">3&#160;</span>Et accedens tentator dixit ei: Si Filius Dei es, dic ut lapides isti panes fiant.<a href='#FN65'>‡</a> <span class="Versetto" id="MT4_4">4&#160;</span>Qui respondens dixit: Scriptum est: Non in solo pane vivit homo, sed in omni verbo, quod procedit de ore Dei.<a href='#FN66'>§</a> <span class="Versetto" id="MT4_5">5&#160;</span>Tunc assumpsit eum diabolus in sanctam civitatem, et statuit eum super pinnaculum templi,<a href='#FN67'>**</a> <span class="Versetto" id="MT4_6">6&#160;</span>et dixit ei: Si Filius Dei es, mitte te deorsum. Scriptum est enim: Quia angelis suis mandavit de te, et in manibus tollent te, ne forte offendas ad lapidem pedem tuum. <span class="Versetto" id="MT4_7">7&#160;</span>Ait illi Jesus: Rursum scriptum est: Non tentabis Dominum Deum tuum. <span class="Versetto" id="MT4_8">8&#160;</span>Iterum assumpsit eum diabolus in montem excelsum valde: et ostendit ei omnia regna mundi, et gloriam eorum,<a href='#FN68'>††</a> <span class="Versetto" id="MT4_9">9&#160;</span>et dixit ei: Hæc omnia tibi dabo, si cadens adoraveris me.<a href='#FN69'>‡‡</a> <span class="Versetto" id="MT4_10">10&#160;</span>Tunc dicit ei Jesus: Vade Satana: Scriptum est enim: Dominum Deum tuum adorabis, et illi soli servies.<a href='#FN70'>§§</a> <span class="Versetto" id="MT4_11">11&#160;</span>Tunc reliquit eum diabolus: et ecce angeli accesserunt, et ministrabant ei.<a href='#FN71'>***</a> <span class="Versetto" id="MT4_12">12&#160;</span>Cum autem audisset Jesus quod Joannes traditus esset, secessit in Galilæam:<a href='#FN72'>†††</a> <span class="Versetto" id="MT4_13">13&#160;</span>et, relicta civitate Nazareth, venit, et habitavit in Capharnaum maritima, in finibus Zabulon et Nephthalim:<a href='#FN73'>‡‡‡</a> <span class="Versetto" id="MT4_14">14&#160;</span>ut adimpleretur quod dictum est per Isaiam prophetam: <span class="Versetto" id="MT4_15">15&#160;</span>[Terra Zabulon, et terra Nephthalim, via maris trans Jordanem, Galilæa gentium:<a href='#FN74'>§§§</a> <span class="Versetto" id="MT4_16">16&#160;</span>populus, qui sedebat in tenebris, vidit lucem magnam: et sedentibus in regione umbræ mortis, lux orta est eis.]<a href='#FN75'>*</a> <span class="Versetto" id="MT4_17">17&#160;</span>Exinde cœpit Jesus prædicare, et dicere: Pœnitentiam agite: appropinquavit enim regnum cælorum.<a href='#FN76'>†</a> <span class="Versetto" id="MT4_18">18&#160;</span>Ambulans autem Jesus juxta mare Galilææ, vidit duos fratres, Simonem, qui vocatur Petrus, et Andream fratrem ejus, mittentes rete in mare (erant enim piscatores),<a href='#FN77'>‡</a> <span class="Versetto" id="MT4_19">19&#160;</span>et ait illis: Venite post me, et faciam vos fieri piscatores hominum.<a href='#FN78'>§</a> <span class="Versetto" id="MT4_20">20&#160;</span>At illi continuo relictis retibus secuti sunt eum.<a href='#FN79'>**</a> <span class="Versetto" id="MT4_21">21&#160;</span>Et procedens inde, vidit alios duos fratres, Jacobum Zebedæi, et Joannem fratrem ejus, in navi cum Zebedæo patre eorum, reficientes retia sua: et vocavit eos.<a href='#FN80'>††</a> <span class="Versetto" id="MT4_22">22&#160;</span>Illi autem statim relictis retibus et patre, secuti sunt eum. <span class="Versetto" id="MT4_23">23&#160;</span>Et circuibat Jesus totam Galilæam, docens in synagogis eorum, et prædicans Evangelium regni: et sanans omnem languorem, et omnem infirmitatem in populo.<a href='#FN81'>‡‡</a> <span class="Versetto" id="MT4_24">24&#160;</span>Et abiit opinio ejus in totam Syriam, et obtulerunt ei omnes male habentes, variis languoribus, et tormentis comprehensos, et qui dæmonia habebant, et lunaticos, et paralyticos, et curavit eos:<a href='#FN82'>§§</a> <span class="Versetto" id="MT4_25">25&#160;</span>et secutæ sunt eum turbæ multæ de Galilæa, et Decapoli, et de Jerosolymis, et de Judæa, et de trans Jordanem.<a href='#FN83'>***</a></p>

  <p class='pT4' id='MT5_0'>5</p>

  <p class='Normale'><span class="Versetto" id="MT5_1">1&#160;</span>Videns autem Jesus turbas, ascendit in montem, et cum sedisset, accesserunt ad eum discipuli ejus,<a href='#FN84'>*</a> <span class="Versetto" id="MT5_2">2&#160;</span>et aperiens os suum docebat eos dicens:<a href='#FN85'>†</a> <span class="Versetto" id="MT5_3">3&#160;</span>Beati pauperes spiritu: quoniam ipsorum est regnum cælorum.<a href='#FN86'>‡</a> <span class="Versetto" id="MT5_4">4&#160;</span>Beati mites: quoniam ipsi possidebunt terram.<a href='#FN87'>§</a> <span class="Versetto" id="MT5_5">5&#160;</span>Beati qui lugent: quoniam ipsi consolabuntur.<a href='#FN88'>**</a> <span class="Versetto" id="MT5_6">6&#160;</span>Beati qui esuriunt et sitiunt justitiam: quoniam ipsi saturabuntur.<a href='#FN89'>††</a> <span class="Versetto" id="MT5_7">7&#160;</span>Beati misericordes: quoniam ipsi misericordiam consequentur.<a href='#FN90'>‡‡</a> <span class="Versetto" id="MT5_8">8&#160;</span>Beati mundo corde: quoniam ipsi Deum videbunt. <span class="Versetto" id="MT5_9">9&#160;</span>Beati pacifici: quoniam filii Dei vocabuntur.<a href='#FN91'>§§</a> <span class="Versetto" id="MT5_10">10&#160;</span>Beati qui persecutionem patiuntur propter justitiam: quoniam ipsorum est regnum cælorum.<a href='#FN92'>***</a> <span class="Versetto" id="MT5_11">11&#160;</span>Beati estis cum maledixerint vobis, et persecuti vos fuerint, et dixerint omne malum adversum vos mentientes, propter me:<a href='#FN93'>†††</a> <span class="Versetto" id="MT5_12">12&#160;</span>gaudete, et exsultate, quoniam merces vestra copiosa est in cælis. Sic enim persecuti sunt prophetas, qui fuerunt ante vos.<a href='#FN94'>‡‡‡</a> <span class="Versetto" id="MT5_13">13&#160;</span>Vos estis sal terræ. Quod si sal evanuerit, in quo salietur? ad nihilum valet ultra, nisi ut mittatur foras, et conculcetur ab hominibus.<a href='#FN95'>§§§</a> <span class="Versetto" id="MT5_14">14&#160;</span>Vos estis lux mundi. Non potest civitas abscondi supra montem posita,<a href='#FN96'>*</a> <span class="Versetto" id="MT5_15">15&#160;</span>neque accendunt lucernam, et ponunt eam sub modio, sed super candelabrum, ut luceat omnibus qui in domo sunt.<a href='#FN97'>†</a> <span class="Versetto" id="MT5_16">16&#160;</span>Sic luceat lux vestra coram hominibus: ut videant opera vestra bona, et glorificent Patrem vestrum, qui in cælis est.<a href='#FN98'>‡</a> <span class="Versetto" id="MT5_17">17&#160;</span>Nolite putare quoniam veni solvere legem aut prophetas: non veni solvere, sed adimplere.<a href='#FN99'>§</a> <span class="Versetto" id="MT5_18">18&#160;</span>Amen quippe dico vobis, donec transeat cælum et terra, jota unum aut unus apex non præteribit a lege, donec omnia fiant.<a href='#FN100'>**</a> <span class="Versetto" id="MT5_19">19&#160;</span>Qui ergo solverit unum de mandatis istis minimis, et docuerit sic homines, minimus vocabitur in regno cælorum: qui autem fecerit et docuerit, hic magnus vocabitur in regno cælorum.<a href='#FN101'>††</a> <span class="Versetto" id="MT5_20">20&#160;</span>Dico enim vobis, quia nisi abundaverit justitia vestra plus quam scribarum et pharisæorum, non intrabitis in regnum cælorum.<a href='#FN102'>‡‡</a> <span class="Versetto" id="MT5_21">21&#160;</span>Audistis quia dictum est antiquis: Non occides: qui autem occiderit, reus erit judicio.<a href='#FN103'>§§</a> <span class="Versetto" id="MT5_22">22&#160;</span>Ego autem dico vobis: quia omnis qui irascitur fratri suo, reus erit judicio. Qui autem dixerit fratri suo, raca: reus erit concilio. Qui autem dixerit, fatue: reus erit gehennæ ignis.<a href='#FN104'>***</a> <span class="Versetto" id="MT5_23">23&#160;</span>Si ergo offers munus tuum ad altare, et ibi recordatus fueris quia frater tuus habet aliquid adversum te:<a href='#FN105'>†††</a> <span class="Versetto" id="MT5_24">24&#160;</span>relinque ibi munus tuum ante altare, et vade prius reconciliari fratri tuo: et tunc veniens offeres munus tuum.<a href='#FN106'>‡‡‡</a> <span class="Versetto" id="MT5_25">25&#160;</span>Esto consentiens adversario tuo cito dum es in via cum eo: ne forte tradat te adversarius judici, et judex tradat te ministro: et in carcerem mittaris.<a href='#FN107'>§§§</a> <span class="Versetto" id="MT5_26">26&#160;</span>Amen dico tibi, non exies inde, donec reddas novissimum quadrantem.<a href='#FN108'>*</a> <span class="Versetto" id="MT5_27">27&#160;</span>Audistis quia dictum est antiquis: Non mœchaberis.<a href='#FN109'>†</a> <span class="Versetto" id="MT5_28">28&#160;</span>Ego autem dico vobis: quia omnis qui viderit mulierem ad concupiscendum eam, jam mœchatus est eam in corde suo. <span class="Versetto" id="MT5_29">29&#160;</span>Quod si oculus tuus dexter scandalizat te, erue eum, et projice abs te: expedit enim tibi ut pereat unum membrorum tuorum, quam totum corpus tuum mittatur in gehennam.<a href='#FN110'>‡</a> <span class="Versetto" id="MT5_30">30&#160;</span>Et si dextra manus tua scandalizat te, abscide eam, et projice abs te: expedit enim tibi ut pereat unum membrorum tuorum, quam totum corpus tuum eat in gehennam.<a href='#FN111'>§</a> <span class="Versetto" id="MT5_31">31&#160;</span>Dictum est autem: Quicumque dimiserit uxorem suam, det ei libellum repudii.<a href='#FN112'>**</a> <span class="Versetto" id="MT5_32">32&#160;</span>Ego autem dico vobis: quia omnis qui dimiserit uxorem suam, excepta fornicationis causa, facit eam mœchari: et qui dimissam duxerit, adulterat.<a href='#FN113'>††</a> <span class="Versetto" id="MT5_33">33&#160;</span>Iterum audistis quia dictum est antiquis: Non perjurabis: reddes autem Domino juramenta tua.<a href='#FN114'>‡‡</a> <span class="Versetto" id="MT5_34">34&#160;</span>Ego autem dico vobis, non jurare omnino, neque per cælum, quia thronus Dei est: <span class="Versetto" id="MT5_35">35&#160;</span>neque per terram, quia scabellum est pedum ejus: neque per Jerosolymam, quia civitas est magni regis: <span class="Versetto" id="MT5_36">36&#160;</span>neque per caput tuum juraveris, quia non potes unum capillum album facere, aut nigrum.<a href='#FN115'>§§</a> <span class="Versetto" id="MT5_37">37&#160;</span>Sit autem sermo vester, est, est: non, non: quod autem his abundantius est, a malo est.<a href='#FN116'>***</a> <span class="Versetto" id="MT5_38">38&#160;</span>Audistis quia dictum est: Oculum pro oculo, et dentem pro dente.<a href='#FN117'>†††</a> <span class="Versetto" id="MT5_39">39&#160;</span>Ego autem dico vobis, non resistere malo: sed si quis te percusserit in dexteram maxillam tuam, præbe illi et alteram:<a href='#FN118'>‡‡‡</a> <span class="Versetto" id="MT5_40">40&#160;</span>et ei, qui vult tecum judicio contendere, et tunicam tuam tollere, dimitte ei et pallium:<a href='#FN119'>§§§</a> <span class="Versetto" id="MT5_41">41&#160;</span>et quicumque te angariaverit mille passus, vade cum illo et alia duo.<a href='#FN120'>*</a> <span class="Versetto" id="MT5_42">42&#160;</span>Qui petit a te, da ei: et volenti mutuari a te, ne avertaris.<a href='#FN121'>†</a> <span class="Versetto" id="MT5_43">43&#160;</span>Audistis quia dictum est: Diliges proximum tuum, et odio habebis inimicum tuum.<a href='#FN122'>‡</a> <span class="Versetto" id="MT5_44">44&#160;</span>Ego autem dico vobis: diligite inimicos vestros, benefacite his qui oderunt vos, et orate pro persequentibus et calumniantibus vos:<a href='#FN123'>§</a> <span class="Versetto" id="MT5_45">45&#160;</span>ut sitis filii Patris vestri, qui in cælis est: qui solem suum oriri facit super bonos et malos: et pluit super justos et injustos.<a href='#FN124'>**</a> <span class="Versetto" id="MT5_46">46&#160;</span>Si enim diligitis eos qui vos diligunt, quam mercedem habebitis? nonne et publicani hoc faciunt?<a href='#FN125'>††</a> <span class="Versetto" id="MT5_47">47&#160;</span>Et si salutaveritis fratres vestros tantum, quid amplius facitis? nonne et ethnici hoc faciunt?<a href='#FN126'>‡‡</a> <span class="Versetto" id="MT5_48">48&#160;</span>Estote ergo vos perfecti, sicut et Pater vester cælestis perfectus est.<a href='#FN127'>§§</a></p>

  <p class='pT4' id='MT6_0'>6</p>

  <p class='Normale'><span class="Versetto" id="MT6_1">1&#160;</span>Attendite ne justitiam vestram faciatis coram hominibus, ut videamini ab eis: alioquin mercedem non habebitis apud Patrem vestrum qui in cælis est.<a href='#FN128'>*</a> <span class="Versetto" id="MT6_2">2&#160;</span>Cum ergo facis eleemosynam, noli tuba canere ante te, sicut hypocritæ faciunt in synagogis, et in vicis, ut honorificentur ab hominibus. Amen dico vobis, receperunt mercedem suam.<a href='#FN129'>†</a> <span class="Versetto" id="MT6_3">3&#160;</span>Te autem faciente eleemosynam, nesciat sinistra tua quid faciat dextera tua:<a href='#FN130'>‡</a> <span class="Versetto" id="MT6_4">4&#160;</span>ut sit eleemosyna tua in abscondito, et Pater tuus, qui videt in abscondito, reddet tibi.<a href='#FN131'>§</a> <span class="Versetto" id="MT6_5">5&#160;</span>Et cum oratis, non eritis sicut hypocritæ qui amant in synagogis et in angulis platearum stantes orare, ut videantur ab hominibus: amen dico vobis, receperunt mercedem suam.<a href='#FN132'>**</a> <span class="Versetto" id="MT6_6">6&#160;</span>Tu autem cum oraveris, intra in cubiculum tuum, et clauso ostio, ora Patrem tuum in abscondito: et Pater tuus, qui videt in abscondito, reddet tibi.<a href='#FN133'>††</a> <span class="Versetto" id="MT6_7">7&#160;</span>Orantes autem, nolite multum loqui, sicut ethnici, putant enim quod in multiloquio suo exaudiantur.<a href='#FN134'>‡‡</a> <span class="Versetto" id="MT6_8">8&#160;</span>Nolite ergo assimilari eis: scit enim Pater vester, quid opus sit vobis, antequam petatis eum.<a href='#FN135'>§§</a> <span class="Versetto" id="MT6_9">9&#160;</span>Sic ergo vos orabitis: [Pater noster, qui es in cælis, sanctificetur nomen tuum.<a href='#FN136'>***</a> <span class="Versetto" id="MT6_10">10&#160;</span>Adveniat regnum tuum; fiat voluntas tua, sicut in cælo et in terra.<a href='#FN137'>†††</a> <span class="Versetto" id="MT6_11">11&#160;</span>Panem nostrum supersubstantialem da nobis hodie,<a href='#FN138'>‡‡‡</a> <span class="Versetto" id="MT6_12">12&#160;</span>et dimitte nobis debita nostra, sicut et nos dimittimus debitoribus nostris.<a href='#FN139'>§§§</a> <span class="Versetto" id="MT6_13">13&#160;</span>Et ne nos inducas in tentationem, sed libera nos a malo. Amen.]<a href='#FN140'>*</a> <span class="Versetto" id="MT6_14">14&#160;</span>Si enim dimiseritis hominibus peccata eorum: dimittet et vobis Pater vester cælestis delicta vestra.<a href='#FN141'>†</a> <span class="Versetto" id="MT6_15">15&#160;</span>Si autem non dimiseritis hominibus: nec Pater vester dimittet vobis peccata vestra.<a href='#FN142'>‡</a> <span class="Versetto" id="MT6_16">16&#160;</span>Cum autem jejunatis, nolite fieri sicut hypocritæ, tristes. Exterminant enim facies suas, ut appareant hominibus jejunantes. Amen dico vobis, quia receperunt mercedem suam.<a href='#FN143'>§</a> <span class="Versetto" id="MT6_17">17&#160;</span>Tu autem, cum jejunas, unge caput tuum, et faciem tuam lava,<a href='#FN144'>**</a> <span class="Versetto" id="MT6_18">18&#160;</span>ne videaris hominibus jejunans, sed Patri tuo, qui est in abscondito: et Pater tuus, qui videt in abscondito, reddet tibi.<a href='#FN145'>††</a> <span class="Versetto" id="MT6_19">19&#160;</span>Nolite thesaurizare vobis thesauros in terra: ubi ærugo, et tinea demolitur: et ubi fures effodiunt, et furantur.<a href='#FN146'>‡‡</a> <span class="Versetto" id="MT6_20">20&#160;</span>Thesaurizate autem vobis thesauros in cælo, ubi neque ærugo, neque tinea demolitur, et ubi fures non effodiunt, nec furantur.<a href='#FN147'>§§</a> <span class="Versetto" id="MT6_21">21&#160;</span>Ubi enim est thesaurus tuus, ibi est et cor tuum.<a href='#FN148'>***</a> <span class="Versetto" id="MT6_22">22&#160;</span>Lucerna corporis tui est oculus tuus. Si oculus tuus fuerit simplex, totum corpus tuum lucidum erit.<a href='#FN149'>†††</a> <span class="Versetto" id="MT6_23">23&#160;</span>Si autem oculus tuus fuerit nequam, totum corpus tuum tenebrosum erit. Si ergo lumen, quod in te est, tenebræ sunt: ipsæ tenebræ quantæ erunt?<a href='#FN150'>‡‡‡</a> <span class="Versetto" id="MT6_24">24&#160;</span>Nemo potest duobus dominis servire: aut enim unum odio habebit, et alterum diliget: aut unum sustinebit, et alterum contemnet. Non potestis Deo servire et mammonæ.<a href='#FN151'>§§§</a> <span class="Versetto" id="MT6_25">25&#160;</span>Ideo dico vobis, ne solliciti sitis animæ vestræ quid manducetis, neque corpori vestro quid induamini. Nonne anima plus est quam esca, et corpus plus quam vestimentum?<a href='#FN152'>*</a> <span class="Versetto" id="MT6_26">26&#160;</span>Respicite volatilia cæli, quoniam non serunt, neque metunt, neque congregant in horrea: et Pater vester cælestis pascit illa. Nonne vos magis pluris estis illis?<a href='#FN153'>†</a> <span class="Versetto" id="MT6_27">27&#160;</span>Quis autem vestrum cogitans potest adjicere ad staturam suam cubitum unum?<a href='#FN154'>‡</a> <span class="Versetto" id="MT6_28">28&#160;</span>Et de vestimento quid solliciti estis? Considerate lilia agri quomodo crescunt: non laborant, neque nent.<a href='#FN155'>§</a> <span class="Versetto" id="MT6_29">29&#160;</span>Dico autem vobis, quoniam nec Salomon in omni gloria sua coopertus est sicut unum ex istis.<a href='#FN156'>**</a> <span class="Versetto" id="MT6_30">30&#160;</span>Si autem fœnum agri, quod hodie est, et cras in clibanum mittitur, Deus sic vestit, quanto magis vos modicæ fidei?<a href='#FN157'>††</a> <span class="Versetto" id="MT6_31">31&#160;</span>Nolite ergo solliciti esse, dicentes: Quid manducabimus, aut quid bibemus, aut quo operiemur?<a href='#FN158'>‡‡</a> <span class="Versetto" id="MT6_32">32&#160;</span>hæc enim omnia gentes inquirunt. Scit enim Pater vester, quia his omnibus indigetis.<a href='#FN159'>§§</a> <span class="Versetto" id="MT6_33">33&#160;</span>Quærite ergo primum regnum Dei, et justitiam ejus: et hæc omnia adjicientur vobis.<a href='#FN160'>***</a> <span class="Versetto" id="MT6_34">34&#160;</span>Nolite ergo solliciti esse in crastinum. Crastinus enim dies sollicitus erit sibi ipsi: sufficit diei malitia sua.<a href='#FN161'>†††</a></p>

  <p class='pT4' id='MT7_0'>7</p>

  <p class='Normale'><span class="Versetto" id="MT7_1">1&#160;</span>Nolite judicare, ut non judicemini.<a href='#FN162'>*</a> <span class="Versetto" id="MT7_2">2&#160;</span>In quo enim judicio judicaveritis, judicabimini: et in qua mensura mensi fueritis, remetietur vobis.<a href='#FN163'>†</a> <span class="Versetto" id="MT7_3">3&#160;</span>Quid autem vides festucam in oculo fratris tui, et trabem in oculo tuo non vides?<a href='#FN164'>‡</a> <span class="Versetto" id="MT7_4">4&#160;</span>aut quomodo dicis fratri tuo: Sine ejiciam festucam de oculo tuo, et ecce trabs est in oculo tuo?<a href='#FN165'>§</a> <span class="Versetto" id="MT7_5">5&#160;</span>Hypocrita, ejice primum trabem de oculo tuo, et tunc videbis ejicere festucam de oculo fratris tui.<a href='#FN166'>**</a> <span class="Versetto" id="MT7_6">6&#160;</span>Nolite dare sanctum canibus: neque mittatis margaritas vestras ante porcos, ne forte conculcent eas pedibus suis, et conversi dirumpant vos.<a href='#FN167'>††</a> <span class="Versetto" id="MT7_7">7&#160;</span>Petite, et dabitur vobis: quærite, et invenietis: pulsate, et aperietur vobis.<a href='#FN168'>‡‡</a> <span class="Versetto" id="MT7_8">8&#160;</span>Omnis enim qui petit, accipit: et qui quærit, invenit: et pulsanti aperietur.<a href='#FN169'>§§</a> <span class="Versetto" id="MT7_9">9&#160;</span>Aut quis est ex vobis homo, quem si petierit filius suus panem, numquid lapidem porriget ei?<a href='#FN170'>***</a> <span class="Versetto" id="MT7_10">10&#160;</span>aut si piscem petierit, numquid serpentem porriget ei?<a href='#FN171'>†††</a> <span class="Versetto" id="MT7_11">11&#160;</span>Si ergo vos, cum sitis mali, nostis bona data dare filiis vestris: quanto magis Pater vester, qui in cælis est, dabit bona petentibus se?<a href='#FN172'>‡‡‡</a> <span class="Versetto" id="MT7_12">12&#160;</span>Omnia ergo quæcumque vultis ut faciant vobis homines, et vos facite illis. Hæc est enim lex, et prophetæ.<a href='#FN173'>§§§</a> <span class="Versetto" id="MT7_13">13&#160;</span>Intrate per angustam portam: quia lata porta, et spatiosa via est, quæ ducit ad perditionem, et multi sunt qui intrant per eam.<a href='#FN174'>*</a> <span class="Versetto" id="MT7_14">14&#160;</span>Quam angusta porta, et arcta via est, quæ ducit ad vitam: et pauci sunt qui inveniunt eam !<a href='#FN175'>†</a> <span class="Versetto" id="MT7_15">15&#160;</span>Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces:<a href='#FN176'>‡</a> <span class="Versetto" id="MT7_16">16&#160;</span>a fructibus eorum cognoscetis eos. Numquid colligunt de spinis uvas, aut de tribulis ficus?<a href='#FN177'>§</a> <span class="Versetto" id="MT7_17">17&#160;</span>Sic omnis arbor bona fructus bonos facit: mala autem arbor malos fructus facit.<a href='#FN178'>**</a> <span class="Versetto" id="MT7_18">18&#160;</span>Non potest arbor bona malos fructus facere: neque arbor mala bonos fructus facere.<a href='#FN179'>††</a> <span class="Versetto" id="MT7_19">19&#160;</span>Omnis arbor, quæ non facit fructum bonum, excidetur, et in ignem mittetur.<a href='#FN180'>‡‡</a> <span class="Versetto" id="MT7_20">20&#160;</span>Igitur ex fructibus eorum cognoscetis eos.<a href='#FN181'>§§</a> <span class="Versetto" id="MT7_21">21&#160;</span>Non omnis qui dicit mihi, Domine, Domine, intrabit in regnum cælorum: sed qui facit voluntatem Patris mei, qui in cælis est, ipse intrabit in regnum cælorum.<a href='#FN182'>***</a> <span class="Versetto" id="MT7_22">22&#160;</span>Multi dicent mihi in illa die: Domine, Domine, nonne in nomine tuo prophetavimus, et in nomine tuo dæmonia ejecimus, et in nomine tuo virtutes multas fecimus?<a href='#FN183'>†††</a> <span class="Versetto" id="MT7_23">23&#160;</span>Et tunc confitebor illis: Quia numquam novi vos: discedite a me, qui operamini iniquitatem.<a href='#FN184'>‡‡‡</a> <span class="Versetto" id="MT7_24">24&#160;</span>Omnis ergo qui audit verba mea hæc, et facit ea, assimilabitur viro sapienti, qui ædificavit domum suam supra petram,<a href='#FN185'>§§§</a> <span class="Versetto" id="MT7_25">25&#160;</span>et descendit pluvia, et venerunt flumina, et flaverunt venti, et irruerunt in domum illam, et non cecidit: fundata enim erat super petram.<a href='#FN186'>*</a> <span class="Versetto" id="MT7_26">26&#160;</span>Et omnis qui audit verba mea hæc, et non facit ea, similis erit viro stulto, qui ædificavit domum suam super arenam:<a href='#FN187'>†</a> <span class="Versetto" id="MT7_27">27&#160;</span>et descendit pluvia, et venerunt flumina, et flaverunt venti, et irruerunt in domum illam, et cecidit, et fuit ruina illius magna.<a href='#FN188'>‡</a> <span class="Versetto" id="MT7_28">28&#160;</span>Et factum est: cum consummasset Jesus verba hæc, admirabantur turbæ super doctrina ejus.<a href='#FN189'>§</a> <span class="Versetto" id="MT7_29">29&#160;</span>Erat enim docens eos sicut potestatem habens, et non sicut scribæ eorum, et pharisæi.</p>

  <p class='pT4' id='MT8_0'>8</p>

  <p class='Normale'><span class="Versetto" id="MT8_1">1&#160;</span>Cum autem descendisset de monte, secutæ sunt eum turbæ multæ:<a href='#FN190'>*</a> <span class="Versetto" id="MT8_2">2&#160;</span>et ecce leprosus veniens, adorabat eum, dicens: Domine, si vis, potes me mundare.<a href='#FN191'>†</a> <span class="Versetto" id="MT8_3">3&#160;</span>Et extendens Jesus manum, tetigit eum, dicens: Volo: mundare. Et confestim mundata est lepra ejus.<a href='#FN192'>‡</a> <span class="Versetto" id="MT8_4">4&#160;</span>Et ait illi Jesus: Vide, nemini dixeris: sed vade, ostende te sacerdoti, et offer munus, quod præcepit Moyses, in testimonium illis.<a href='#FN193'>§</a> <span class="Versetto" id="MT8_5">5&#160;</span>Cum autem introisset Capharnaum, accessit ad eum centurio, rogans eum, <span class="Versetto" id="MT8_6">6&#160;</span>et dicens: Domine, puer meus jacet in domo paralyticus, et male torquetur. <span class="Versetto" id="MT8_7">7&#160;</span>Et ait illi Jesus: Ego veniam, et curabo eum.<a href='#FN194'>**</a> <span class="Versetto" id="MT8_8">8&#160;</span>Et respondens centurio, ait: Domine, non sum dignus ut intres sub tectum meum: sed tantum dic verbo, et sanabitur puer meus.<a href='#FN195'>††</a> <span class="Versetto" id="MT8_9">9&#160;</span>Nam et ego homo sum sub potestate constitutus, habens sub me milites, et dico huic: Vade, et vadit: et alii: Veni, et venit: et servo meo: Fac hoc, et facit.<a href='#FN196'>‡‡</a> <span class="Versetto" id="MT8_10">10&#160;</span>Audiens autem Jesus miratus est, et sequentibus se dixit: Amen dico vobis, non inveni tantam fidem in Israël. <span class="Versetto" id="MT8_11">11&#160;</span>Dico autem vobis, quod multi ab oriente et occidente venient, et recumbent cum Abraham, et Isaac, et Jacob in regno cælorum:<a href='#FN197'>§§</a> <span class="Versetto" id="MT8_12">12&#160;</span>filii autem regni ejicientur in tenebras exteriores: ibi erit fletus et stridor dentium.<a href='#FN198'>***</a> <span class="Versetto" id="MT8_13">13&#160;</span>Et dixit Jesus centurioni: Vade, et sicut credidisti, fiat tibi. Et sanatus est puer in illa hora. <span class="Versetto" id="MT8_14">14&#160;</span>Et cum venisset Jesus in domum Petri, vidit socrum ejus jacentem, et febricitantem:<a href='#FN199'>†††</a> <span class="Versetto" id="MT8_15">15&#160;</span>et tetigit manum ejus, et dimisit eam febris, et surrexit, et ministrabat eis.<a href='#FN200'>‡‡‡</a> <span class="Versetto" id="MT8_16">16&#160;</span>Vespere autem facto, obtulerunt ei multos dæmonia habentes: et ejiciebat spiritus verbo, et omnes male habentes curavit:<a href='#FN201'>§§§</a> <span class="Versetto" id="MT8_17">17&#160;</span>ut adimpleretur quod dictum est per Isaiam prophetam, dicentem: [Ipse infirmitates nostras accepit: et ægrotationes nostras portavit.] <span class="Versetto" id="MT8_18">18&#160;</span>Videns autem Jesus turbas multas circum se, jussit ire trans fretum.<a href='#FN202'>*</a> <span class="Versetto" id="MT8_19">19&#160;</span>Et accedens unus scriba, ait illi: Magister, sequar te, quocumque ieris.<a href='#FN203'>†</a> <span class="Versetto" id="MT8_20">20&#160;</span>Et dicit ei Jesus: Vulpes foveas habent, et volucres cæli nidos; Filius autem hominis non habet ubi caput reclinet.<a href='#FN204'>‡</a> <span class="Versetto" id="MT8_21">21&#160;</span>Alius autem de discipulis ejus ait illi: Domine, permitte me primum ire, et sepelire patrem meum.<a href='#FN205'>§</a> <span class="Versetto" id="MT8_22">22&#160;</span>Jesus autem ait illi: Sequere me, et dimitte mortuos sepelire mortuos suos.<a href='#FN206'>**</a> <span class="Versetto" id="MT8_23">23&#160;</span>Et ascendente eo in naviculam, secuti sunt eum discipuli ejus:<a href='#FN207'>††</a> <span class="Versetto" id="MT8_24">24&#160;</span>et ecce motus magnus factus est in mari, ita ut navicula operiretur fluctibus: ipse vero dormiebat.<a href='#FN208'>‡‡</a> <span class="Versetto" id="MT8_25">25&#160;</span>Et accesserunt ad eum discipuli ejus, et suscitaverunt eum, dicentes: Domine, salva nos: perimus.<a href='#FN209'>§§</a> <span class="Versetto" id="MT8_26">26&#160;</span>Et dicit eis Jesus: Quid timidi estis, modicæ fidei? Tunc surgens imperavit ventis, et mari, et facta est tranquillitas magna.<a href='#FN210'>***</a> <span class="Versetto" id="MT8_27">27&#160;</span>Porro homines mirati sunt, dicentes: Qualis est hic, quia venti et mare obediunt ei?<a href='#FN211'>†††</a> <span class="Versetto" id="MT8_28">28&#160;</span>Et cum venisset trans fretum in regionem Gerasenorum, occurrerunt ei duo habentes dæmonia, de monumentis exeuntes, sævi nimis, ita ut nemo posset transire per viam illam.<a href='#FN212'>‡‡‡</a> <span class="Versetto" id="MT8_29">29&#160;</span>Et ecce clamaverunt, dicentes: Quid nobis et tibi, Jesu fili Dei? Venisti huc ante tempus torquere nos?<a href='#FN213'>§§§</a> <span class="Versetto" id="MT8_30">30&#160;</span>Erat autem non longe ab illis grex multorum porcorum pascens. <span class="Versetto" id="MT8_31">31&#160;</span>Dæmones autem rogabant eum, dicentes: Si ejicis nos hinc, mitte nos in gregem porcorum.<a href='#FN214'>*</a> <span class="Versetto" id="MT8_32">32&#160;</span>Et ait illis: Ite. At illi exeuntes abierunt in porcos, et ecce impetu abiit totus grex per præceps in mare: et mortui sunt in aquis.<a href='#FN215'>†</a> <span class="Versetto" id="MT8_33">33&#160;</span>Pastores autem fugerunt: et venientes in civitatem, nuntiaverunt omnia, et de eis qui dæmonia habuerant.<a href='#FN216'>‡</a> <span class="Versetto" id="MT8_34">34&#160;</span>Et ecce tota civitas exiit obviam Jesu: et viso eo, rogabant ut transiret a finibus eorum.<a href='#FN217'>§</a></p>

  <p class='pT4' id='MT9_0'>9</p>

  <p class='Normale'><span class="Versetto" id="MT9_1">1&#160;</span>Et ascendens in naviculam, transfretavit, et venit in civitatem suam.<a href='#FN218'>*</a> <span class="Versetto" id="MT9_2">2&#160;</span>Et ecce offerebant ei paralyticum jacentem in lecto. Et videns Jesus fidem illorum, dixit paralytico: Confide fili, remittuntur tibi peccata tua.<a href='#FN219'>†</a> <span class="Versetto" id="MT9_3">3&#160;</span>Et ecce quidam de scribis dixerunt intra se: Hic blasphemat. <span class="Versetto" id="MT9_4">4&#160;</span>Et cum vidisset Jesus cogitationes eorum, dixit: Ut quid cogitatis mala in cordibus vestris? <span class="Versetto" id="MT9_5">5&#160;</span>Quid est facilius dicere: Dimittuntur tibi peccata tua: an dicere: Surge, et ambula?<a href='#FN220'>‡</a> <span class="Versetto" id="MT9_6">6&#160;</span>Ut autem sciatis, quia Filius hominis habet potestatem in terra dimittendi peccata, tunc ait paralytico: Surge, tolle lectum tuum, et vade in domum tuam.<a href='#FN221'>§</a> <span class="Versetto" id="MT9_7">7&#160;</span>Et surrexit, et abiit in domum suam.<a href='#FN222'>**</a> <span class="Versetto" id="MT9_8">8&#160;</span>Videntes autem turbæ timuerunt, et glorificaverunt Deum, qui dedit potestatem talem hominibus. <span class="Versetto" id="MT9_9">9&#160;</span>Et, cum transiret inde Jesus, vidit hominem sedentem in telonio, Matthæum nomine. Et ait illi: Sequere me. Et surgens, secutus est eum.<a href='#FN223'>††</a> <span class="Versetto" id="MT9_10">10&#160;</span>Et factum est, discumbente eo in domo, ecce multi publicani et peccatores venientes, discumbebant cum Jesu, et discipulis ejus.<a href='#FN224'>‡‡</a> <span class="Versetto" id="MT9_11">11&#160;</span>Et videntes pharisæi, dicebant discipulis ejus: Quare cum publicanis et peccatoribus manducat magister vester?<a href='#FN225'>§§</a> <span class="Versetto" id="MT9_12">12&#160;</span>At Jesus audiens, ait: Non est opus valentibus medicus, sed male habentibus.<a href='#FN226'>***</a> <span class="Versetto" id="MT9_13">13&#160;</span>Euntes autem discite quid est: Misericordiam volo, et non sacrificium. Non enim veni vocare justos, sed peccatores.<a href='#FN227'>†††</a> <span class="Versetto" id="MT9_14">14&#160;</span>Tunc accesserunt ad eum discipuli Joannis, dicentes: Quare nos, et pharisæi, jejunamus frequenter: discipuli autem tui non jejunant?<a href='#FN228'>‡‡‡</a> <span class="Versetto" id="MT9_15">15&#160;</span>Et ait illis Jesus: Numquid possunt filii sponsi lugere, quamdiu cum illis est sponsus? Venient autem dies cum auferetur ab eis sponsus: et tunc jejunabunt.<a href='#FN229'>§§§</a> <span class="Versetto" id="MT9_16">16&#160;</span>Nemo autem immittit commissuram panni rudis in vestimentum vetus: tollit enim plenitudinem ejus a vestimento, et pejor scissura fit.<a href='#FN230'>*</a> <span class="Versetto" id="MT9_17">17&#160;</span>Neque mittunt vinum novum in utres veteres: alioquin rumpuntur utres, et vinum effunditur, et utres pereunt. Sed vinum novum in utres novos mittunt: et ambo conservantur.<a href='#FN231'>†</a> <span class="Versetto" id="MT9_18">18&#160;</span>Hæc illo loquente ad eos, ecce princeps unus accessit, et adorabat eum, dicens: Domine, filia mea modo defuncta est: sed veni, impone manum tuam super eam, et vivet.<a href='#FN232'>‡</a> <span class="Versetto" id="MT9_19">19&#160;</span>Et surgens Jesus, sequebatur eum, et discipuli ejus. <span class="Versetto" id="MT9_20">20&#160;</span>Et ecce mulier, quæ sanguinis fluxum patiebatur duodecim annis, accessit retro, et tetigit fimbriam vestimenti ejus.<a href='#FN233'>§</a> <span class="Versetto" id="MT9_21">21&#160;</span>Dicebat enim intra se: Si tetigero tantum vestimentum ejus, salva ero.<a href='#FN234'>**</a> <span class="Versetto" id="MT9_22">22&#160;</span>At Jesus conversus, et videns eam, dixit: Confide, filia, fides tua te salvam fecit. Et salva facta est mulier ex illa hora.<a href='#FN235'>††</a> <span class="Versetto" id="MT9_23">23&#160;</span>Et cum venisset Jesus in domum principis, et vidisset tibicines et turbam tumultuantem, dicebat:<a href='#FN236'>‡‡</a> <span class="Versetto" id="MT9_24">24&#160;</span>Recedite: non est enim mortua puella, sed dormit. Et deridebant eum.<a href='#FN237'>§§</a> <span class="Versetto" id="MT9_25">25&#160;</span>Et cum ejecta esset turba, intravit: et tenuit manum ejus, et surrexit puella.<a href='#FN238'>***</a> <span class="Versetto" id="MT9_26">26&#160;</span>Et exiit fama hæc in universam terram illam. <span class="Versetto" id="MT9_27">27&#160;</span>Et transeunte inde Jesu, secuti sunt eum duo cæci, clamantes, et dicentes: Miserere nostri, fili David.<a href='#FN239'>†††</a> <span class="Versetto" id="MT9_28">28&#160;</span>Cum autem venisset domum, accesserunt ad eum cæci. Et dicit eis Jesus: Creditis quia hoc possum facere vobis? Dicunt ei: Utique, Domine. <span class="Versetto" id="MT9_29">29&#160;</span>Tunc tetigit oculos eorum, dicens: Secundum fidem vestram, fiat vobis. <span class="Versetto" id="MT9_30">30&#160;</span>Et aperti sunt oculi eorum: et comminatus est illis Jesus, dicens: Videte ne quis sciat. <span class="Versetto" id="MT9_31">31&#160;</span>Illi autem exeuntes, diffamaverunt eum in tota terra illa. <span class="Versetto" id="MT9_32">32&#160;</span>Egressis autem illis, ecce obtulerunt ei hominem mutum, dæmonium habentem.<a href='#FN240'>‡‡‡</a> <span class="Versetto" id="MT9_33">33&#160;</span>Et ejecto dæmonio, locutus est mutus, et miratæ sunt turbæ, dicentes: Numquam apparuit sic in Israël. <span class="Versetto" id="MT9_34">34&#160;</span>Pharisæi autem dicebant: In principe dæmoniorum ejicit dæmones.<a href='#FN241'>§§§</a> <span class="Versetto" id="MT9_35">35&#160;</span>Et circuibat Jesus omnes civitates, et castella, docens in synagogis eorum, et prædicans Evangelium regni, et curans omnem languorem, et omnem infirmitatem. <span class="Versetto" id="MT9_36">36&#160;</span>Videns autem turbas, misertus est eis: quia erant vexati, et jacentes sicut oves non habentes pastorem. <span class="Versetto" id="MT9_37">37&#160;</span>Tunc dicit discipulis suis: Messis quidem multa, operarii autem pauci. <span class="Versetto" id="MT9_38">38&#160;</span>Rogate ergo Dominum messis, ut mittat operarios in messem suam.</p>

  <p class='pT4' id='MT10_0'>10</p>

  <p class='Normale'><span class="Versetto" id="MT10_1">1&#160;</span>Et convocatis duodecim discipulis suis, dedit illis potestatem spirituum immundorum, ut ejicerent eos, et curarent omnem languorem, et omnem infirmitatem.<a href='#FN242'>*</a> <span class="Versetto" id="MT10_2">2&#160;</span>Duodecim autem Apostolorum nomina sunt hæc. Primus, Simon, qui dicitur Petrus: et Andreas frater ejus,<a href='#FN243'>†</a> <span class="Versetto" id="MT10_3">3&#160;</span>Jacobus Zebedæi, et Joannes frater ejus, Philippus, et Bartholomæus, Thomas, et Matthæus publicanus, Jacobus Alphæi, et Thaddæus,<a href='#FN244'>‡</a> <span class="Versetto" id="MT10_4">4&#160;</span>Simon Chananæus, et Judas Iscariotes, qui et tradidit eum.<a href='#FN245'>§</a> <span class="Versetto" id="MT10_5">5&#160;</span>Hos duodecim misit Jesus, præcipiens eis, dicens: In viam gentium ne abieritis, et in civitates Samaritanorum ne intraveritis:<a href='#FN246'>**</a> <span class="Versetto" id="MT10_6">6&#160;</span>sed potius ite ad oves quæ perierunt domus Israël. <span class="Versetto" id="MT10_7">7&#160;</span>Euntes autem prædicate, dicentes: Quia appropinquavit regnum cælorum.<a href='#FN247'>††</a> <span class="Versetto" id="MT10_8">8&#160;</span>Infirmos curate, mortuos suscitate, leprosos mundate, dæmones ejicite: gratis accepistis, gratis date.<a href='#FN248'>‡‡</a> <span class="Versetto" id="MT10_9">9&#160;</span>Nolite possidere aurum, neque argentum, neque pecuniam in zonis vestris:<a href='#FN249'>§§</a> <span class="Versetto" id="MT10_10">10&#160;</span>non peram in via, neque duas tunicas, neque calceamenta, neque virgam: dignus enim est operarius cibo suo.<a href='#FN250'>***</a> <span class="Versetto" id="MT10_11">11&#160;</span>In quamcumque autem civitatem aut castellum intraveritis, interrogate, quis in ea dignus sit: et ibi manete donec exeatis.<a href='#FN251'>†††</a> <span class="Versetto" id="MT10_12">12&#160;</span>Intrantes autem in domum, salutate eam, dicentes: Pax huic domui. <span class="Versetto" id="MT10_13">13&#160;</span>Et siquidem fuerit domus illa digna, veniet pax vestra super eam: si autem non fuerit digna, pax vestra revertetur ad vos. <span class="Versetto" id="MT10_14">14&#160;</span>Et quicumque non receperit vos, neque audierit sermones vestros: exeunte foras de domo, vel civitate, excutite pulverem de pedibus vestris.<a href='#FN252'>‡‡‡</a> <span class="Versetto" id="MT10_15">15&#160;</span>Amen dico vobis: Tolerabilius erit terræ Sodomorum et Gomorrhæorum in die judicii, quam illi civitati. <span class="Versetto" id="MT10_16">16&#160;</span>Ecce ego mitto vos sicut oves in medio luporum. Estote ergo prudentes sicut serpentes, et simplices sicut columbæ.<a href='#FN253'>§§§</a> <span class="Versetto" id="MT10_17">17&#160;</span>Cavete autem ab hominibus. Tradent enim vos in conciliis, et in synagogis suis flagellabunt vos: <span class="Versetto" id="MT10_18">18&#160;</span>et ad præsides, et ad reges ducemini propter me in testimonium illis, et gentibus.<a href='#FN254'>*</a> <span class="Versetto" id="MT10_19">19&#160;</span>Cum autem tradent vos, nolite cogitare quomodo, aut quid loquamini: dabitur enim vobis in illa hora, quid loquamini:<a href='#FN255'>†</a> <span class="Versetto" id="MT10_20">20&#160;</span>non enim vos estis qui loquimini, sed Spiritus Patris vestri, qui loquitur in vobis. <span class="Versetto" id="MT10_21">21&#160;</span>Tradet autem frater fratrem in mortem, et pater filium: et insurgent filii in parentes, et morte eos afficient:<a href='#FN256'>‡</a> <span class="Versetto" id="MT10_22">22&#160;</span>et eritis odio omnibus propter nomen meum: qui autem perseveraverit usque in finem, hic salvus erit.<a href='#FN257'>§</a> <span class="Versetto" id="MT10_23">23&#160;</span>Cum autem persequentur vos in civitate ista, fugite in aliam. Amen dico vobis, non consummabitis civitates Israël, donec veniat Filius hominis.<a href='#FN258'>**</a> <span class="Versetto" id="MT10_24">24&#160;</span>Non est discipulus super magistrum, nec servus super dominum suum:<a href='#FN259'>††</a> <span class="Versetto" id="MT10_25">25&#160;</span>sufficit discipulo ut sit sicut magister ejus, et servo, sicut dominus ejus. Si patremfamilias Beelzebub vocaverunt, quanto magis domesticos ejus?<a href='#FN260'>‡‡</a> <span class="Versetto" id="MT10_26">26&#160;</span>Ne ergo timueritis eos. Nihil enim est opertum, quod non revelabitur: et occultum, quod non scietur.<a href='#FN261'>§§</a> <span class="Versetto" id="MT10_27">27&#160;</span>Quod dico vobis in tenebris, dicite in lumine: et quod in aure auditis, prædicate super tecta.<a href='#FN262'>***</a> <span class="Versetto" id="MT10_28">28&#160;</span>Et nolite timere eos qui occidunt corpus, animam autem non possunt occidere: sed potius timete eum, qui potest et animam et corpus perdere in gehennam. <span class="Versetto" id="MT10_29">29&#160;</span>Nonne duo passeres asse veneunt? et unus ex illis non cadet super terram sine Patre vestro.<a href='#FN263'>†††</a> <span class="Versetto" id="MT10_30">30&#160;</span>Vestri autem capilli capitis omnes numerati sunt.<a href='#FN264'>‡‡‡</a> <span class="Versetto" id="MT10_31">31&#160;</span>Nolite ergo timere: multis passeribus meliores estis vos. <span class="Versetto" id="MT10_32">32&#160;</span>Omnis ergo qui confitebitur me coram hominibus, confitebor et ego eum coram Patre meo, qui in cælis est.<a href='#FN265'>§§§</a> <span class="Versetto" id="MT10_33">33&#160;</span>Qui autem negaverit me coram hominibus, negabo et ego eum coram Patre meo, qui in cælis est.<a href='#FN266'>*</a> <span class="Versetto" id="MT10_34">34&#160;</span>Nolite arbitrari quia pacem venerim mittere in terram: non veni pacem mittere, sed gladium:<a href='#FN267'>†</a> <span class="Versetto" id="MT10_35">35&#160;</span>veni enim separare hominem adversus patrem suum, et filiam adversus matrem suam, et nurum adversus socrum suam:<a href='#FN268'>‡</a> <span class="Versetto" id="MT10_36">36&#160;</span>et inimici hominis, domestici ejus. <span class="Versetto" id="MT10_37">37&#160;</span>Qui amat patrem aut matrem plus quam me, non est me dignus: et qui amat filium aut filiam super me, non est me dignus.<a href='#FN269'>§</a> <span class="Versetto" id="MT10_38">38&#160;</span>Et qui non accipit crucem suam, et sequitur me, non est me dignus.<a href='#FN270'>**</a> <span class="Versetto" id="MT10_39">39&#160;</span>Qui invenit animam suam, perdet illam: et qui perdiderit animam suam propter me, inveniet eam.<a href='#FN271'>††</a> <span class="Versetto" id="MT10_40">40&#160;</span>Qui recipit vos, me recipit: et qui me recipit, recipit eum qui me misit.<a href='#FN272'>‡‡</a> <span class="Versetto" id="MT10_41">41&#160;</span>Qui recipit prophetam in nomine prophetæ, mercedem prophetæ accipiet: et qui recipit justum in nomine justi, mercedem justi accipiet. <span class="Versetto" id="MT10_42">42&#160;</span>Et quicumque potum dederit uni ex minimis istis calicem aquæ frigidæ tantum in nomine discipuli: amen dico vobis, non perdet mercedem suam.<a href='#FN273'>§§</a></p>

  <p class='pT4' id='MT11_0'>11</p>

  <p class='Normale'><span class="Versetto" id="MT11_1">1&#160;</span>Et factum est, cum consummasset Jesus, præcipiens duodecim discipulis suis, transiit inde ut doceret, et prædicaret in civitatibus eorum. <span class="Versetto" id="MT11_2">2&#160;</span>Joannes autem cum audisset in vinculis opera Christi, mittens duos de discipulis suis,<a href='#FN274'>*</a> <span class="Versetto" id="MT11_3">3&#160;</span>ait illi: Tu es, qui venturus es, an alium exspectamus?<a href='#FN275'>†</a> <span class="Versetto" id="MT11_4">4&#160;</span>Et respondens Jesus ait illis: Euntes renuntiate Joanni quæ audistis, et vidistis. <span class="Versetto" id="MT11_5">5&#160;</span>Cæci vident, claudi ambulant, leprosi mundantur, surdi audiunt, mortui resurgunt, pauperes evangelizantur: <span class="Versetto" id="MT11_6">6&#160;</span>et beatus est, qui non fuerit scandalizatus in me.<a href='#FN276'>‡</a> <span class="Versetto" id="MT11_7">7&#160;</span>Illis autem abeuntibus, cœpit Jesus dicere ad turbas de Joanne: Quid existis in desertum videre? arundinem vento agitatam?<a href='#FN277'>§</a> <span class="Versetto" id="MT11_8">8&#160;</span>Sed quid existis videre? hominem mollibus vestitum? Ecce qui mollibus vestiuntur, in domibus regum sunt.<a href='#FN278'>**</a> <span class="Versetto" id="MT11_9">9&#160;</span>Sed quid existis videre? prophetam? Etiam dico vobis, et plus quam prophetam.<a href='#FN279'>††</a> <span class="Versetto" id="MT11_10">10&#160;</span>Hic est enim de quo scriptum est: Ecce ego mitto angelum meum ante faciem tuam, qui præparabit viam tuam ante te. <span class="Versetto" id="MT11_11">11&#160;</span>Amen dico vobis, non surrexit inter natos mulierum major Joanne Baptista: qui autem minor est in regno cælorum, major est illo.<a href='#FN280'>‡‡</a> <span class="Versetto" id="MT11_12">12&#160;</span>A diebus autem Joannis Baptistæ usque nunc, regnum cælorum vim patitur, et violenti rapiunt illud.<a href='#FN281'>§§</a> <span class="Versetto" id="MT11_13">13&#160;</span>Omnes enim prophetæ et lex usque ad Joannem prophetaverunt:<a href='#FN282'>***</a> <span class="Versetto" id="MT11_14">14&#160;</span>et si vultis recipere, ipse est Elias, qui venturus est.<a href='#FN283'>†††</a> <span class="Versetto" id="MT11_15">15&#160;</span>Qui habet aures audiendi, audiat. <span class="Versetto" id="MT11_16">16&#160;</span>Cui autem similem æstimabo generationem istam? Similis est pueris sedentibus in foro: qui clamantes coæqualibus<a href='#FN284'>‡‡‡</a> <span class="Versetto" id="MT11_17">17&#160;</span>dicunt: Cecinimus vobis, et non saltastis: lamentavimus, et non planxistis.<a href='#FN285'>§§§</a> <span class="Versetto" id="MT11_18">18&#160;</span>Venit enim Joannes neque manducans, neque bibens, et dicunt: Dæmonium habet.<a href='#FN286'>*</a> <span class="Versetto" id="MT11_19">19&#160;</span>Venit Filius hominis manducans, et bibens, et dicunt: Ecce homo vorax, et potator vini, publicanorum et peccatorum amicus. Et justificata est sapientia a filiis suis.<a href='#FN287'>†</a> <span class="Versetto" id="MT11_20">20&#160;</span>Tunc cœpit exprobrare civitatibus, in quibus factæ sunt plurimæ virtutes ejus, quia non egissent pœnitentiam:<a href='#FN288'>‡</a> <span class="Versetto" id="MT11_21">21&#160;</span>Væ tibi Corozain, væ tibi Bethsaida: quia, si in Tyro et Sidone factæ essent virtutes quæ factæ sunt in vobis, olim in cilicio et cinere pœnitentiam egissent.<a href='#FN289'>§</a> <span class="Versetto" id="MT11_22">22&#160;</span>Verumtamen dico vobis: Tyro et Sidoni remissius erit in die judicii, quam vobis. <span class="Versetto" id="MT11_23">23&#160;</span>Et tu Capharnaum, numquid usque in cælum exaltaberis? usque in infernum descendes, quia si in Sodomis factæ fuissent virtutes quæ factæ sunt in te, forte mansissent usque in hanc diem.<a href='#FN290'>**</a> <span class="Versetto" id="MT11_24">24&#160;</span>Verumtamen dico vobis, quia terræ Sodomorum remissius erit in die judicii, quam tibi. <span class="Versetto" id="MT11_25">25&#160;</span>In illo tempore respondens Jesus dixit: Confiteor tibi, Pater, Domine cæli et terræ, quia abscondisti hæc a sapientibus, et prudentibus, et revelasti ea parvulis.<a href='#FN291'>††</a> <span class="Versetto" id="MT11_26">26&#160;</span>Ita Pater: quoniam sic fuit placitum ante te.<a href='#FN292'>‡‡</a> <span class="Versetto" id="MT11_27">27&#160;</span>Omnia mihi tradita sunt a Patre meo. Et nemo novit Filium, nisi Pater: neque Patrem quis novit, nisi Filius, et cui voluerit Filius revelare.<a href='#FN293'>§§</a> <span class="Versetto" id="MT11_28">28&#160;</span>Venite ad me omnes qui laboratis, et onerati estis, et ego reficiam vos. <span class="Versetto" id="MT11_29">29&#160;</span>Tollite jugum meum super vos, et discite a me, quia mitis sum, et humilis corde: et invenietis requiem animabus vestris.<a href='#FN294'>***</a> <span class="Versetto" id="MT11_30">30&#160;</span>Jugum enim meum suave est, et onus meum leve.<a href='#FN295'>†††</a></p>

  <p class='pT4' id='MT12_0'>12</p>

  <p class='Normale'><span class="Versetto" id="MT12_1">1&#160;</span>In illo tempore abiit Jesus per sata sabbato: discipuli autem ejus esurientes cœperunt vellere spicas, et manducare.<a href='#FN296'>*</a> <span class="Versetto" id="MT12_2">2&#160;</span>Pharisæi autem videntes, dixerunt ei: Ecce discipuli tui faciunt quod non licet facere sabbatis.<a href='#FN297'>†</a> <span class="Versetto" id="MT12_3">3&#160;</span>At ille dixit eis: Non legistis quid fecerit David, quando esuriit, et qui cum eo erant:<a href='#FN298'>‡</a> <span class="Versetto" id="MT12_4">4&#160;</span>quomodo intravit in domum Dei, et panes propositionis comedit, quos non licebat ei edere, neque his qui cum eo erant, nisi solis sacerdotibus?<a href='#FN299'>§</a> <span class="Versetto" id="MT12_5">5&#160;</span>aut non legistis in lege quia sabbatis sacerdotes in templo sabbatum violant, et sine crimine sunt?<a href='#FN300'>**</a> <span class="Versetto" id="MT12_6">6&#160;</span>Dico autem vobis, quia templo major est hic.<a href='#FN301'>††</a> <span class="Versetto" id="MT12_7">7&#160;</span>Si autem sciretis, quid est: Misericordiam volo, et non sacrificium: numquam condemnassetis innocentes:<a href='#FN302'>‡‡</a> <span class="Versetto" id="MT12_8">8&#160;</span>dominus enim est Filius hominis etiam sabbati.<a href='#FN303'>§§</a> <span class="Versetto" id="MT12_9">9&#160;</span>Et cum inde transisset, venit in synagogam eorum. <span class="Versetto" id="MT12_10">10&#160;</span>Et ecce homo manum habens aridam, et interrogabant eum, dicentes: Si licet sabbatis curare? ut accusarent eum.<a href='#FN304'>***</a> <span class="Versetto" id="MT12_11">11&#160;</span>Ipse autem dixit illis: Quis erit ex vobis homo, qui habeat ovem unam, et si ceciderit hæc sabbatis in foveam, nonne tenebit et levabit eam?<a href='#FN305'>†††</a> <span class="Versetto" id="MT12_12">12&#160;</span>Quanto magis melior est homo ove? itaque licet sabbatis benefacere. <span class="Versetto" id="MT12_13">13&#160;</span>Tunc ait homini: Extende manum tuam. Et extendit, et restituta est sanitati sicut altera.<a href='#FN306'>‡‡‡</a> <span class="Versetto" id="MT12_14">14&#160;</span>Exeuntes autem pharisæi, consilium faciebant adversus eum, quomodo perderent eum. <span class="Versetto" id="MT12_15">15&#160;</span>Jesus autem sciens recessit inde: et secuti sunt eum multi, et curavit eos omnes:<a href='#FN307'>§§§</a> <span class="Versetto" id="MT12_16">16&#160;</span>et præcepit eis ne manifestum eum facerent.<a href='#FN308'>*</a> <span class="Versetto" id="MT12_17">17&#160;</span>Ut adimpleretur quod dictum est per Isaiam prophetam, dicentem: <span class="Versetto" id="MT12_18">18&#160;</span>[Ecce puer meus, quem elegi, dilectus meus, in quo bene complacuit animæ meæ. Ponam spiritum meum super eum, et judicium gentibus nuntiabit.<a href='#FN309'>†</a> <span class="Versetto" id="MT12_19">19&#160;</span>Non contendet, neque clamabit, neque audiet aliquis in plateis vocem ejus: <span class="Versetto" id="MT12_20">20&#160;</span>arundinem quassatam non confringet, et linum fumigans non extinguet, donec ejiciat ad victoriam judicium:<a href='#FN310'>‡</a> <span class="Versetto" id="MT12_21">21&#160;</span>et in nomine ejus gentes sperabunt.] <span class="Versetto" id="MT12_22">22&#160;</span>Tunc oblatus est ei dæmonium habens, cæcus, et mutus, et curavit eum ita ut loqueretur, et videret.<a href='#FN311'>§</a> <span class="Versetto" id="MT12_23">23&#160;</span>Et stupebant omnes turbæ, et dicebant: Numquid hic est filius David? <span class="Versetto" id="MT12_24">24&#160;</span>Pharisæi autem audientes, dixerunt: Hic non ejicit dæmones nisi in Beelzebub principe dæmoniorum.<a href='#FN312'>**</a> <span class="Versetto" id="MT12_25">25&#160;</span>Jesus autem sciens cogitationes eorum, dixit eis: Omne regnum divisum contra se desolabitur: et omnis civitas vel domus divisa contra se, non stabit.<a href='#FN313'>††</a> <span class="Versetto" id="MT12_26">26&#160;</span>Et si Satanas Satanam ejicit, adversus se divisus est: quomodo ergo stabit regnum ejus?<a href='#FN314'>‡‡</a> <span class="Versetto" id="MT12_27">27&#160;</span>Et si ego in Beelzebub ejicio dæmones, filii vestri in quo ejiciunt? ideo ipsi judices vestri erunt.<a href='#FN315'>§§</a> <span class="Versetto" id="MT12_28">28&#160;</span>Si autem ego in Spiritu Dei ejicio dæmones, igitur pervenit in vos regnum Dei.<a href='#FN316'>***</a> <span class="Versetto" id="MT12_29">29&#160;</span>Aut quomodo potest quisquam intrare in domum fortis, et vasa ejus diripere, nisi prius alligaverit fortem? et tunc domum illius diripiet.<a href='#FN317'>†††</a> <span class="Versetto" id="MT12_30">30&#160;</span>Qui non est mecum, contra me est; et qui non congregat mihi, spargit.<a href='#FN318'>‡‡‡</a> <span class="Versetto" id="MT12_31">31&#160;</span>Ideo dico vobis: Omne peccatum et blasphemia remittetur hominibus, Spiritus autem blasphemia non remittetur.<a href='#FN319'>§§§</a> <span class="Versetto" id="MT12_32">32&#160;</span>Et quicumque dixerit verbum contra Filium hominis, remittetur ei: qui autem dixerit contra Spiritum Sanctum, non remittetur ei, neque in hoc sæculo, neque in futuro.<a href='#FN320'>*</a> <span class="Versetto" id="MT12_33">33&#160;</span>Aut facite arborem bonam, et fructum ejus bonum: aut facite arborem malam, et fructum ejus malum: siquidem ex fructu arbor agnoscitur.<a href='#FN321'>†</a> <span class="Versetto" id="MT12_34">34&#160;</span>Progenies viperarum, quomodo potestis bona loqui, cum sitis mali? ex abundantia enim cordis os loquitur.<a href='#FN322'>‡</a> <span class="Versetto" id="MT12_35">35&#160;</span>Bonus homo de bono thesauro profert bona: et malus homo de malo thesauro profert mala.<a href='#FN323'>§</a> <span class="Versetto" id="MT12_36">36&#160;</span>Dico autem vobis quoniam omne verbum otiosum, quod locuti fuerint homines, reddent rationem de eo in die judicii.<a href='#FN324'>**</a> <span class="Versetto" id="MT12_37">37&#160;</span>Ex verbis enim tuis justificaberis et ex verbis tuis condemnaberis.<a href='#FN325'>††</a> <span class="Versetto" id="MT12_38">38&#160;</span>Tunc responderunt ei quidam de scribis et pharisæis, dicentes: Magister, volumus a te signum videre.<a href='#FN326'>‡‡</a> <span class="Versetto" id="MT12_39">39&#160;</span>Qui respondens ait illis: Generatio mala et adultera signum quærit: et signum non dabitur ei, nisi signum Jonæ prophetæ.<a href='#FN327'>§§</a> <span class="Versetto" id="MT12_40">40&#160;</span>Sicut enim fuit Jonas in ventre ceti tribus diebus, et tribus noctibus, sic erit Filius hominis in corde terræ tribus diebus et tribus noctibus.<a href='#FN328'>***</a> <span class="Versetto" id="MT12_41">41&#160;</span>Viri Ninivitæ surgent in judicio cum generatione ista, et condemnabunt eam: quia pœnitentiam egerunt in prædicatione Jonæ, et ecce plus quam Jonas hic.<a href='#FN329'>†††</a> <span class="Versetto" id="MT12_42">42&#160;</span>Regina austri surget in judicio cum generatione ista, et condemnabit eam: quia venit a finibus terræ audire sapientiam Salomonis, et ecce plus quam Salomon hic. <span class="Versetto" id="MT12_43">43&#160;</span>Cum autem immundus spiritus exierit ab homine, ambulat per loca arida, quærens requiem, et non invenit.<a href='#FN330'>‡‡‡</a> <span class="Versetto" id="MT12_44">44&#160;</span>Tunc dicit: Revertar in domum meam, unde exivi. Et veniens invenit eam vacantem, scopis mundatam, et ornatam.<a href='#FN331'>§§§</a> <span class="Versetto" id="MT12_45">45&#160;</span>Tunc vadit, et assumit septem alios spiritus secum nequiores se, et intrantes habitant ibi: et fiunt novissima hominis illius pejora prioribus. Sic erit et generationi huic pessimæ.<a href='#FN332'>*</a> <span class="Versetto" id="MT12_46">46&#160;</span>Adhuc eo loquente ad turbas, ecce mater ejus et fratres stabant foris, quærentes loqui ei.<a href='#FN333'>†</a> <span class="Versetto" id="MT12_47">47&#160;</span>Dixit autem ei quidam: Ecce mater tua, et fratres tui foris stant quærentes te.<a href='#FN334'>‡</a> <span class="Versetto" id="MT12_48">48&#160;</span>At ipse respondens dicenti sibi, ait: Quæ est mater mea, et qui sunt fratres mei?<a href='#FN335'>§</a> <span class="Versetto" id="MT12_49">49&#160;</span>Et extendens manum in discipulos suos, dixit: Ecce mater mea, et fratres mei. <span class="Versetto" id="MT12_50">50&#160;</span>Quicumque enim fecerit voluntatem Patris mei, qui in cælis est, ipse meus frater, et soror, et mater est.</p>

  <p class='pT4' id='MT13_0'>13</p>

  <p class='Normale'><span class="Versetto" id="MT13_1">1&#160;</span>In illo die exiens Jesus de domo, sedebat secus mare.<a href='#FN336'>*</a> <span class="Versetto" id="MT13_2">2&#160;</span>Et congregatæ sunt ad eum turbæ multæ, ita ut naviculam ascendens sederet: et omnis turba stabat in littore,<a href='#FN337'>†</a> <span class="Versetto" id="MT13_3">3&#160;</span>et locutus est eis multa in parabolis, dicens: Ecce exiit qui seminat, seminare.<a href='#FN338'>‡</a> <span class="Versetto" id="MT13_4">4&#160;</span>Et dum seminat, quædam ceciderunt secus viam, et venerunt volucres cæli, et comederunt ea.<a href='#FN339'>§</a> <span class="Versetto" id="MT13_5">5&#160;</span>Alia autem ceciderunt in petrosa, ubi non habebant terram multam: et continuo exorta sunt, quia non habebant altitudinem terræ:<a href='#FN340'>**</a> <span class="Versetto" id="MT13_6">6&#160;</span>sole autem orto æstuaverunt; et quia non habebant radicem, aruerunt. <span class="Versetto" id="MT13_7">7&#160;</span>Alia autem ceciderunt in spinas: et creverunt spinæ, et suffocaverunt ea. <span class="Versetto" id="MT13_8">8&#160;</span>Alia autem ceciderunt in terram bonam: et dabant fructum, aliud centesimum, aliud sexagesimum, aliud trigesimum.<a href='#FN341'>††</a> <span class="Versetto" id="MT13_9">9&#160;</span>Qui habet aures audiendi, audiat.<a href='#FN342'>‡‡</a> <span class="Versetto" id="MT13_10">10&#160;</span>Et accedentes discipuli dixerunt ei: Quare in parabolis loqueris eis?<a href='#FN343'>§§</a> <span class="Versetto" id="MT13_11">11&#160;</span>Qui respondens, ait illis: Quia vobis datum est nosse mysteria regni cælorum: illis autem non est datum.<a href='#FN344'>***</a> <span class="Versetto" id="MT13_12">12&#160;</span>Qui enim habet, dabitur ei, et abundabit: qui autem non habet, et quod habet auferetur ab eo.<a href='#FN345'>†††</a> <span class="Versetto" id="MT13_13">13&#160;</span>Ideo in parabolis loquor eis: quia videntes non vident, et audientes non audiunt, neque intelligunt.<a href='#FN346'>‡‡‡</a> <span class="Versetto" id="MT13_14">14&#160;</span>Et adimpletur in eis prophetia Isaiæ, dicentis: [Auditu audietis, et non intelligetis: et videntes videbitis, et non videbitis.<a href='#FN347'>§§§</a> <span class="Versetto" id="MT13_15">15&#160;</span>Incrassatum est enim cor populi hujus, et auribus graviter audierunt, et oculos suos clauserunt: nequando videant oculis, et auribus audiant, et corde intelligant, et convertantur, et sanem eos.]<a href='#FN348'>*</a> <span class="Versetto" id="MT13_16">16&#160;</span>Vestri autem beati oculi quia vident, et aures vestræ quia audiunt.<a href='#FN349'>†</a> <span class="Versetto" id="MT13_17">17&#160;</span>Amen quippe dico vobis, quia multi prophetæ et justi cupierunt videre quæ videtis, et non viderunt: et audire quæ auditis, et non audierunt.<a href='#FN350'>‡</a> <span class="Versetto" id="MT13_18">18&#160;</span>Vos ergo audite parabolam seminantis.<a href='#FN351'>§</a> <span class="Versetto" id="MT13_19">19&#160;</span>Omnis qui audit verbum regni, et non intelligit, venit malus, et rapit quod seminatum est in corde ejus: hic est qui secus viam seminatus est. <span class="Versetto" id="MT13_20">20&#160;</span>Qui autem super petrosa seminatus est, hic est qui verbum audit, et continuo cum gaudio accipit illud:<a href='#FN352'>**</a> <span class="Versetto" id="MT13_21">21&#160;</span>non habet autem in se radicem, sed est temporalis: facta autem tribulatione et persecutione propter verbum, continuo scandalizatur. <span class="Versetto" id="MT13_22">22&#160;</span>Qui autem seminatus est in spinis, hic est qui verbum audit, et sollicitudo sæculi istius, et fallacia divitiarum suffocat verbum, et sine fructu efficitur.<a href='#FN353'>††</a> <span class="Versetto" id="MT13_23">23&#160;</span>Qui vero in terram bonam seminatus est, hic est qui audit verbum, et intelligit, et fructum affert, et facit aliud quidem centesimum, aliud autem sexagesimum, aliud vero trigesimum.<a href='#FN354'>‡‡</a> <span class="Versetto" id="MT13_24">24&#160;</span>Aliam parabolam proposuit illis, dicens: Simile factum est regnum cælorum homini, qui seminavit bonum semen in agro suo:<a href='#FN355'>§§</a> <span class="Versetto" id="MT13_25">25&#160;</span>cum autem dormirent homines, venit inimicus ejus, et superseminavit zizania in medio tritici, et abiit.<a href='#FN356'>***</a> <span class="Versetto" id="MT13_26">26&#160;</span>Cum autem crevisset herba, et fructum fecisset, tunc apparuerunt et zizania. <span class="Versetto" id="MT13_27">27&#160;</span>Accedentes autem servi patrisfamilias, dixerunt ei: Domine, nonne bonum semen seminasti in agro tuo? unde ergo habet zizania? <span class="Versetto" id="MT13_28">28&#160;</span>Et ait illis: Inimicus homo hoc fecit. Servi autem dixerunt ei: Vis, imus, et colligimus ea?<a href='#FN357'>†††</a> <span class="Versetto" id="MT13_29">29&#160;</span>Et ait: Non: ne forte colligentes zizania, eradicetis simul cum eis et triticum.<a href='#FN358'>‡‡‡</a> <span class="Versetto" id="MT13_30">30&#160;</span>Sinite utraque crescere usque ad messem, et in tempore messis dicam messoribus: Colligite primum zizania, et alligate ea in fasciculos ad comburendum: triticum autem congregate in horreum meum.<a href='#FN359'>§§§</a> <span class="Versetto" id="MT13_31">31&#160;</span>Aliam parabolam proposuit eis dicens: Simile est regnum cælorum grano sinapis, quod accipiens homo seminavit in agro suo:<a href='#FN360'>*</a> <span class="Versetto" id="MT13_32">32&#160;</span>quod minimum quidem est omnibus seminibus: cum autem creverit, majus est omnibus oleribus, et fit arbor, ita ut volucres cæli veniant, et habitent in ramis ejus.<a href='#FN361'>†</a> <span class="Versetto" id="MT13_33">33&#160;</span>Aliam parabolam locutus est eis: Simile est regnum cælorum fermento, quod acceptum mulier abscondit in farinæ satis tribus, donec fermentatum est totum.<a href='#FN362'>‡</a> <span class="Versetto" id="MT13_34">34&#160;</span>Hæc omnia locutus est Jesus in parabolis ad turbas: et sine parabolis non loquebatur eis:<a href='#FN363'>§</a> <span class="Versetto" id="MT13_35">35&#160;</span>ut impleretur quod dictum erat per prophetam dicentem: Aperiam in parabolis os meum; eructabo abscondita a constitutione mundi. <span class="Versetto" id="MT13_36">36&#160;</span>Tunc, dimissis turbis, venit in domum: et accesserunt ad eum discipuli ejus, dicentes: Edissere nobis parabolam zizaniorum agri. <span class="Versetto" id="MT13_37">37&#160;</span>Qui respondens ait illis: Qui seminat bonum semen, est Filius hominis. <span class="Versetto" id="MT13_38">38&#160;</span>Ager autem est mundus. Bonum vero semen, hi sunt filii regnum. Zizania autem, filii sunt nequam. <span class="Versetto" id="MT13_39">39&#160;</span>Inimicus autem, qui seminavit ea, est diabolus. Messis vero, consummatio sæculi est. Messores autem, angeli sunt. <span class="Versetto" id="MT13_40">40&#160;</span>Sicut ergo colliguntur zizania, et igni comburuntur: sic erit in consummatione sæculi. <span class="Versetto" id="MT13_41">41&#160;</span>Mittet Filius hominis angelos suos, et colligent de regno ejus omnia scandala, et eos qui faciunt iniquitatem: <span class="Versetto" id="MT13_42">42&#160;</span>et mittent eos in caminum ignis. Ibi erit fletus et stridor dentium. <span class="Versetto" id="MT13_43">43&#160;</span>Tunc justi fulgebunt sicut sol in regno Patris eorum. Qui habet aures audiendi, audiat. <span class="Versetto" id="MT13_44">44&#160;</span>Simile est regnum cælorum thesauro abscondito in agro: quem qui invenit homo, abscondit, et præ gaudio illius vadit, et vendit universa quæ habet, et emit agrum illum.<a href='#FN364'>**</a> <span class="Versetto" id="MT13_45">45&#160;</span>Iterum simile est regnum cælorum homini negotiatori, quærenti bonas margaritas.<a href='#FN365'>††</a> <span class="Versetto" id="MT13_46">46&#160;</span>Inventa autem una pretiosa margarita, abiit, et vendidit omnia quæ habuit, et emit eam.<a href='#FN366'>‡‡</a> <span class="Versetto" id="MT13_47">47&#160;</span>Iterum simile est regnum cælorum sagenæ missæ in mare, et ex omni genere piscium congreganti.<a href='#FN367'>§§</a> <span class="Versetto" id="MT13_48">48&#160;</span>Quam, cum impleta esset, educentes, et secus littus sedentes, elegerunt bonis in vasa, malos autem foras miserunt.<a href='#FN368'>***</a> <span class="Versetto" id="MT13_49">49&#160;</span>Sic erit in consummatione sæculi: exibunt angeli, et separabunt malos de medio justorum, <span class="Versetto" id="MT13_50">50&#160;</span>et mittent eos in caminum ignis: ibi erit fletus, et stridor dentium. <span class="Versetto" id="MT13_51">51&#160;</span>Intellexistis hæc omnia? Dicunt ei: Etiam. <span class="Versetto" id="MT13_52">52&#160;</span>Ait illis: Ideo omnis scriba doctus in regno cælorum, similis est homini patrifamilias, qui profert de thesauro suo nova et vetera.<a href='#FN369'>†††</a> <span class="Versetto" id="MT13_53">53&#160;</span>Et factum est, cum consummasset Jesus parabolas istas, transiit inde. <span class="Versetto" id="MT13_54">54&#160;</span>Et veniens in patriam suam, docebat eos in synagogis eorum, ita ut mirarentur, et dicerent: Unde huic sapientia hæc, et virtutes?<a href='#FN370'>‡‡‡</a> <span class="Versetto" id="MT13_55">55&#160;</span>Nonne hic est fabri filius? nonne mater ejus dicitur Maria, et fratres ejus, Jacobus, et Joseph, et Simon, et Judas?<a href='#FN371'>§§§</a> <span class="Versetto" id="MT13_56">56&#160;</span>et sorores ejus, nonne omnes apud nos sunt? unde ergo huic omnia ista? <span class="Versetto" id="MT13_57">57&#160;</span>Et scandalizabantur in eo. Jesus autem dixit eis: Non est propheta sine honore, nisi in patria sua, et in domo sua.<a href='#FN372'>*</a> <span class="Versetto" id="MT13_58">58&#160;</span>Et non fecit ibi virtutes multas propter incredulitatem illorum.<a href='#FN373'>†</a></p>

  <p class='pT4' id='MT14_0'>14</p>

  <p class='Normale'><span class="Versetto" id="MT14_1">1&#160;</span>In illo tempore audivit Herodes tetrarcha famam Jesu:<a href='#FN374'>*</a> <span class="Versetto" id="MT14_2">2&#160;</span>et ait pueris suis: Hic est Joannes Baptista: ipse surrexit a mortuis, et ideo virtutes operantur in eo.<a href='#FN375'>†</a> <span class="Versetto" id="MT14_3">3&#160;</span>Herodes enim tenuit Joannem, et alligavit eum: et posuit in carcerem propter Herodiadem uxorem fratris sui.<a href='#FN376'>‡</a> <span class="Versetto" id="MT14_4">4&#160;</span>Dicebat enim illi Joannes: Non licet tibi habere eam.<a href='#FN377'>§</a> <span class="Versetto" id="MT14_5">5&#160;</span>Et volens illum occidere, timuit populum: quia sicut prophetam eum habebant.<a href='#FN378'>**</a> <span class="Versetto" id="MT14_6">6&#160;</span>Die autem natalis Herodis saltavit filia Herodiadis in medio, et placuit Herodi: <span class="Versetto" id="MT14_7">7&#160;</span>unde cum juramento pollicitus est ei dare quodcumque postulasset ab eo.<a href='#FN379'>††</a> <span class="Versetto" id="MT14_8">8&#160;</span>At illa præmonita a matre sua: Da mihi, inquit, hic in disco caput Joannis Baptistæ. <span class="Versetto" id="MT14_9">9&#160;</span>Et contristatus est rex: propter juramentum autem, et eos qui pariter recumbebant, jussit dari.<a href='#FN380'>‡‡</a> <span class="Versetto" id="MT14_10">10&#160;</span>Misitque et decollavit Joannem in carcere.<a href='#FN381'>§§</a> <span class="Versetto" id="MT14_11">11&#160;</span>Et allatum est caput ejus in disco, et datum est puellæ, et attulit matri suæ. <span class="Versetto" id="MT14_12">12&#160;</span>Et accedentes discipuli ejus, tulerunt corpus ejus, et sepelierunt illud: et venientes nuntiaverunt Jesu. <span class="Versetto" id="MT14_13">13&#160;</span>Quod cum audisset Jesus, secessit inde in navicula, in locum desertum seorsum: et cum audissent turbæ, secutæ sunt eum pedestres de civitatibus.<a href='#FN382'>***</a> <span class="Versetto" id="MT14_14">14&#160;</span>Et exiens vidit turbam multam, et misertus est eis, et curavit languidos eorum. <span class="Versetto" id="MT14_15">15&#160;</span>Vespere autem facto, accesserunt ad eum discipuli ejus, dicentes: Desertus est locus, et hora jam præteriit: dimitte turbas, ut euntes in castella, emant sibi escas.<a href='#FN383'>†††</a> <span class="Versetto" id="MT14_16">16&#160;</span>Jesus autem dixit eis: Non habent necesse ire: date illis vos manducare.<a href='#FN384'>‡‡‡</a> <span class="Versetto" id="MT14_17">17&#160;</span>Responderunt ei: Non habemus hic nisi quinque panes et duos pisces.<a href='#FN385'>§§§</a> <span class="Versetto" id="MT14_18">18&#160;</span>Qui ait eis: Afferte mihi illos huc. <span class="Versetto" id="MT14_19">19&#160;</span>Et cum jussisset turbam discumbere super fœnum, acceptis quinque panibus et duobus piscibus, aspiciens in cælum benedixit, et fregit, et dedit discipulis panes, discipuli autem turbis.<a href='#FN386'>*</a> <span class="Versetto" id="MT14_20">20&#160;</span>Et manducaverunt omnes, et saturati sunt. Et tulerunt reliquias, duodecim cophinos fragmentorum plenos.<a href='#FN387'>†</a> <span class="Versetto" id="MT14_21">21&#160;</span>Manducantium autem fuit numerus quinque millia virorum, exceptis mulieribus et parvulis.<a href='#FN388'>‡</a> <span class="Versetto" id="MT14_22">22&#160;</span>Et statim compulit Jesus discipulos ascendere in naviculam, et præcedere eum trans fretum, donec dimitteret turbas.<a href='#FN389'>§</a> <span class="Versetto" id="MT14_23">23&#160;</span>Et dimissa turba, ascendit in montem solus orare. Vespere autem facto solus erat ibi:<a href='#FN390'>**</a> <span class="Versetto" id="MT14_24">24&#160;</span>navicula autem in medio mari jactabatur fluctibus: erat enim contrarius ventus.<a href='#FN391'>††</a> <span class="Versetto" id="MT14_25">25&#160;</span>Quarta enim vigilia noctis, venit ad eos ambulans super mare.<a href='#FN392'>‡‡</a> <span class="Versetto" id="MT14_26">26&#160;</span>Et videntes eum super mare ambulantem, turbati sunt, dicentes: Quia phantasma est. Et præ timore clamaverunt.<a href='#FN393'>§§</a> <span class="Versetto" id="MT14_27">27&#160;</span>Statimque Jesus locutus est eis, dicens: Habete fiduciam: ego sum, nolite timere.<a href='#FN394'>***</a> <span class="Versetto" id="MT14_28">28&#160;</span>Respondens autem Petrus, dixit: Domine, si tu es, jube me ad te venire super aquas.<a href='#FN395'>†††</a> <span class="Versetto" id="MT14_29">29&#160;</span>At ipse ait: Veni. Et descendens Petrus de navicula, ambulabat super aquam ut veniret ad Jesum.<a href='#FN396'>‡‡‡</a> <span class="Versetto" id="MT14_30">30&#160;</span>Videns vero ventum validum, timuit: et cum cœpisset mergi, clamavit dicens: Domine, salvum me fac.<a href='#FN397'>§§§</a> <span class="Versetto" id="MT14_31">31&#160;</span>Et continuo Jesus extendens manum, apprehendit eum: et ait illi: Modicæ fidei, quare dubitasti? <span class="Versetto" id="MT14_32">32&#160;</span>Et cum ascendissent in naviculam, cessavit ventus.<a href='#FN398'>*</a> <span class="Versetto" id="MT14_33">33&#160;</span>Qui autem in navicula erant, venerunt, et adoraverunt eum, dicentes: Vere Filius Dei es.<a href='#FN399'>†</a> <span class="Versetto" id="MT14_34">34&#160;</span>Et cum transfretassent, venerunt in terram Genesar.<a href='#FN400'>‡</a> <span class="Versetto" id="MT14_35">35&#160;</span>Et cum cognovissent eum viri loci illius, miserunt in universam regionem illam, et obtulerunt ei omnes male habentes: <span class="Versetto" id="MT14_36">36&#160;</span>et rogabant eum ut vel fimbriam vestimenti ejus tangerent. Et quicumque tetigerunt, salvi facti sunt.<a href='#FN401'>§</a></p>

  <p class='pT4' id='MT15_0'>15</p>

  <p class='Normale'><span class="Versetto" id="MT15_1">1&#160;</span>Tunc accesserunt ad eum ab Jerosolymis scribæ et pharisæi, dicentes:<a href='#FN402'>*</a> <span class="Versetto" id="MT15_2">2&#160;</span>Quare discipuli tui transgrediuntur traditionem seniorum? non enim lavant manus suas cum panem manducant.<a href='#FN403'>†</a> <span class="Versetto" id="MT15_3">3&#160;</span>Ipse autem respondens ait illis: Quare et vos transgredimini mandatum Dei propter traditionem vestram? Nam Deus dixit:<a href='#FN404'>‡</a> <span class="Versetto" id="MT15_4">4&#160;</span>Honora patrem, et matrem: et, Qui maledixerit patri, vel matri, morte moriatur.<a href='#FN405'>§</a> <span class="Versetto" id="MT15_5">5&#160;</span>Vos autem dicitis: Quicumque dixerit patri, vel matri: Munus, quodcumque est ex me, tibi proderit:<a href='#FN406'>**</a> <span class="Versetto" id="MT15_6">6&#160;</span>et non honorificabit patrem suum, aut matrem suam: et irritum fecistis mandatum Dei propter traditionem vestram. <span class="Versetto" id="MT15_7">7&#160;</span>Hypocritæ, bene prophetavit de vobis Isaias, dicens:<a href='#FN407'>††</a> <span class="Versetto" id="MT15_8">8&#160;</span>[Populus hic labiis me honorat: cor autem eorum longe est a me.<a href='#FN408'>‡‡</a> <span class="Versetto" id="MT15_9">9&#160;</span>Sine causa autem colunt me, docentes doctrinas et mandata hominum.] <span class="Versetto" id="MT15_10">10&#160;</span>Et convocatis ad se turbis, dixit eis: Audite, et intelligite. <span class="Versetto" id="MT15_11">11&#160;</span>Non quod intrat in os, coinquinat hominem: sed quod procedit ex ore, hoc coinquinat hominem.<a href='#FN409'>§§</a> <span class="Versetto" id="MT15_12">12&#160;</span>Tunc accedentes discipuli ejus, dixerunt ei: Scis quia pharisæi audito verbo hoc, scandalizati sunt?<a href='#FN410'>***</a> <span class="Versetto" id="MT15_13">13&#160;</span>At ille respondens ait: Omnis plantatio, quam non plantavit Pater meus cælestis, eradicabitur. <span class="Versetto" id="MT15_14">14&#160;</span>Sinite illos: cæci sunt, et duces cæcorum; cæcus autem si cæco ducatum præstet, ambo in foveam cadunt.<a href='#FN411'>†††</a> <span class="Versetto" id="MT15_15">15&#160;</span>Respondens autem Petrus dixit ei: Edissere nobis parabolam istam.<a href='#FN412'>‡‡‡</a> <span class="Versetto" id="MT15_16">16&#160;</span>At ille dixit: Adhuc et vos sine intellectu estis? <span class="Versetto" id="MT15_17">17&#160;</span>Non intelligitis quia omne quod in os intrat, in ventrem vadit, et in secessum emittitur? <span class="Versetto" id="MT15_18">18&#160;</span>Quæ autem procedunt de ore, de corde exeunt, et ea coinquinant hominem: <span class="Versetto" id="MT15_19">19&#160;</span>de corde enim exeunt cogitationes malæ, homicidia, adulteria, fornicationes, furta, falsa testimonia, blasphemiæ:<a href='#FN413'>§§§</a> <span class="Versetto" id="MT15_20">20&#160;</span>hæc sunt, quæ coinquinant hominem. Non lotis autem manibus manducare, non coinquinat hominem.<a href='#FN414'>*</a> <span class="Versetto" id="MT15_21">21&#160;</span>Et egressus inde Jesus secessit in partes Tyri et Sidonis.<a href='#FN415'>†</a> <span class="Versetto" id="MT15_22">22&#160;</span>Et ecce mulier chananæa a finibus illis egressa clamavit, dicens ei: Miserere mei, Domine fili David: filia mea male a dæmonio vexatur.<a href='#FN416'>‡</a> <span class="Versetto" id="MT15_23">23&#160;</span>Qui non respondit ei verbum. Et accedentes discipuli ejus rogabant eum dicentes: Dimitte eam: quia clamat post nos.<a href='#FN417'>§</a> <span class="Versetto" id="MT15_24">24&#160;</span>Ipse autem respondens ait: Non sum missus nisi ad oves, quæ perierunt domus Israël.<a href='#FN418'>**</a> <span class="Versetto" id="MT15_25">25&#160;</span>At illa venit, et adoravit eum, dicens: Domine, adjuva me. <span class="Versetto" id="MT15_26">26&#160;</span>Qui respondens ait: Non est bonum sumere panem filiorum, et mittere canibus.<a href='#FN419'>††</a> <span class="Versetto" id="MT15_27">27&#160;</span>At illa dixit: Etiam Domine: nam et catelli edunt de micis quæ cadunt de mensa dominorum suorum.<a href='#FN420'>‡‡</a> <span class="Versetto" id="MT15_28">28&#160;</span>Tunc respondens Jesus, ait illi: O mulier, magna est fides tua: fiat tibi sicut vis. Et sanata est filia ejus ex illa hora.<a href='#FN421'>§§</a> <span class="Versetto" id="MT15_29">29&#160;</span>Et cum transisset inde Jesus, venit secus mare Galilææ: et ascendens in montem, sedebat ibi.<a href='#FN422'>***</a> <span class="Versetto" id="MT15_30">30&#160;</span>Et accesserunt ad eum turbæ multæ, habentes secum mutos, cæcos, claudos, debiles, et alios multos: et projecerunt eos ad pedes ejus, et curavit eos,<a href='#FN423'>†††</a> <span class="Versetto" id="MT15_31">31&#160;</span>ita ut turbæ mirarentur, videntes mutos loquentes, claudos ambulantes, cæcos videntes: et magnificabant Deum Israël. <span class="Versetto" id="MT15_32">32&#160;</span>Jesus autem, convocatis discipulis suis, dixit: Misereor turbæ, quia triduo jam perseverant mecum, et non habent quod manducent: et dimittere eos jejunos nolo, ne deficiant in via.<a href='#FN424'>‡‡‡</a> <span class="Versetto" id="MT15_33">33&#160;</span>Et dicunt ei discipuli: Unde ergo nobis in deserto panes tantos, ut saturemus turbam tantam?<a href='#FN425'>§§§</a> <span class="Versetto" id="MT15_34">34&#160;</span>Et ait illis Jesus: Quot habetis panes? At illi dixerunt: Septem, et paucos pisciculos. <span class="Versetto" id="MT15_35">35&#160;</span>Et præcepit turbæ ut discumberent super terram. <span class="Versetto" id="MT15_36">36&#160;</span>Et accipiens septem panes, et pisces, et gratias agens, fregit, et dedit discipulis suis, et discipuli dederunt populo.<a href='#FN426'>*</a> <span class="Versetto" id="MT15_37">37&#160;</span>Et comederunt omnes, et saturati sunt. Et quod superfuit de fragmentis, tulerunt septem sportas plenas. <span class="Versetto" id="MT15_38">38&#160;</span>Erant autem qui manducaverunt quatuor millia hominum, extra parvulos et mulieres. <span class="Versetto" id="MT15_39">39&#160;</span>Et, dimissa turba, ascendit in naviculam: et venit in fines Magedan.<a href='#FN427'>†</a></p>

  <p class='pT4' id='MT16_0'>16</p>

  <p class='Normale'><span class="Versetto" id="MT16_1">1&#160;</span>Et accesserunt ad eum pharisæi et sadducæi tentantes: et rogaverunt eum ut signum de cælo ostenderet eis.<a href='#FN428'>*</a> <span class="Versetto" id="MT16_2">2&#160;</span>At ille respondens, ait illis: Facto vespere dicitis: Serenum erit, rubicundum est enim cælum.<a href='#FN429'>†</a> <span class="Versetto" id="MT16_3">3&#160;</span>Et mane: Hodie tempestas, rutilat enim triste cælum.<a href='#FN430'>‡</a> <span class="Versetto" id="MT16_4">4&#160;</span>Faciem ergo cæli dijudicare nostis: signa autem temporum non potestis scire? Generatio mala et adultera signum quærit: et signum non dabitur ei, nisi signum Jonæ prophetæ. Et relictis illis, abiit.<a href='#FN431'>§</a> <span class="Versetto" id="MT16_5">5&#160;</span>Et cum venissent discipuli ejus trans fretum, obliti sunt panes accipere.<a href='#FN432'>**</a> <span class="Versetto" id="MT16_6">6&#160;</span>Qui dixit illis: Intuemini, et cavete a fermento pharisæorum et sadducæorum.<a href='#FN433'>††</a> <span class="Versetto" id="MT16_7">7&#160;</span>At illi cogitabant intra se dicentes: Quia panes non accepimus. <span class="Versetto" id="MT16_8">8&#160;</span>Sciens autem Jesus, dixit: Quid cogitatis intra vos modicæ fidei, quia panes non habetis?<a href='#FN434'>‡‡</a> <span class="Versetto" id="MT16_9">9&#160;</span>Nondum intelligitis, neque recordamini quinque panum in quinque millia hominum, et quot cophinos sumpsistis? <span class="Versetto" id="MT16_10">10&#160;</span>neque septem panum in quatuor millia hominum, et quot sportas sumpsistis? <span class="Versetto" id="MT16_11">11&#160;</span>Quare non intelligitis, quia non de pane dixi vobis: Cavete a fermento pharisæorum et sadducæorum?<a href='#FN435'>§§</a> <span class="Versetto" id="MT16_12">12&#160;</span>Tunc intellexerunt quia non dixerit cavendum a fermento panum, sed a doctrina pharisæorum et sadducæorum. <span class="Versetto" id="MT16_13">13&#160;</span>Venit autem Jesus in partes Cæsareæ Philippi: et interrogabat discipulos suos, dicens: Quem dicunt homines esse Filium hominis?<a href='#FN436'>***</a> <span class="Versetto" id="MT16_14">14&#160;</span>At illi dixerunt: Alii Joannem Baptistam, alii autem Eliam, alii vero Jeremiam, aut unum ex prophetis.<a href='#FN437'>†††</a> <span class="Versetto" id="MT16_15">15&#160;</span>Dicit illis Jesus: Vos autem, quem me esse dicitis? <span class="Versetto" id="MT16_16">16&#160;</span>Respondens Simon Petrus dixit: Tu es Christus, Filius Dei vivi. <span class="Versetto" id="MT16_17">17&#160;</span>Respondens autem Jesus, dixit ei: Beatus es Simon Bar Jona: quia caro et sanguis non revelavit tibi, sed Pater meus, qui in cælis est.<a href='#FN438'>‡‡‡</a> <span class="Versetto" id="MT16_18">18&#160;</span>Et ego dico tibi, quia tu es Petrus, et super hanc petram ædificabo Ecclesiam meam, et portæ inferi non prævalebunt adversus eam.<a href='#FN439'>§§§</a> <span class="Versetto" id="MT16_19">19&#160;</span>Et tibi dabo claves regni cælorum. Et quodcumque ligaveris super terram, erit ligatum et in cælis: et quodcumque solveris super terram, erit solutum et in cælis.<a href='#FN440'>*</a> <span class="Versetto" id="MT16_20">20&#160;</span>Tunc præcepit discipulis suis ut nemini dicerent quia ipse esset Jesus Christus.<a href='#FN441'>†</a> <span class="Versetto" id="MT16_21">21&#160;</span>Exinde cœpit Jesus ostendere discipulis suis, quia oporteret eum ire Jerosolymam, et multa pati a senioribus, et scribis, et principibus sacerdotum, et occidi, et tertia die resurgere.<a href='#FN442'>‡</a> <span class="Versetto" id="MT16_22">22&#160;</span>Et assumens eum Petrus, cœpit increpare illum dicens: Absit a te, Domine: non erit tibi hoc.<a href='#FN443'>§</a> <span class="Versetto" id="MT16_23">23&#160;</span>Qui conversus, dixit Petro: Vade post me Satana, scandalum es mihi: quia non sapis ea quæ Dei sunt, sed ea quæ hominum.<a href='#FN444'>**</a> <span class="Versetto" id="MT16_24">24&#160;</span>Tunc Jesus dixit discipulis suis: Si quis vult post me venire, abneget semetipsum, et tollat crucem suam, et sequatur me.<a href='#FN445'>††</a> <span class="Versetto" id="MT16_25">25&#160;</span>Qui enim voluerit animam suam salvam facere, perdet eam: qui autem perdiderit animam suam propter me, inveniet eam. <span class="Versetto" id="MT16_26">26&#160;</span>Quid enim prodest homini, si mundum universum lucretur, animæ vero suæ detrimentum patiatur? aut quam dabit homo commutationem pro anima sua?<a href='#FN446'>‡‡</a> <span class="Versetto" id="MT16_27">27&#160;</span>Filius enim hominis venturus est in gloria Patris sui cum angelis suis: et tunc reddet unicuique secundum opera ejus.<a href='#FN447'>§§</a> <span class="Versetto" id="MT16_28">28&#160;</span>Amen dico vobis, sunt quidam de hic stantibus, qui non gustabunt mortem, donec videant Filium hominis venientem in regno suo.<a href='#FN448'>***</a></p>

  <p class='pT4' id='MT17_0'>17</p>

  <p class='Normale'><span class="Versetto" id="MT17_1">1&#160;</span>Et post dies sex assumit Jesus Petrum, et Jacobum, et Joannem fratrem ejus, et ducit illos in montem excelsum seorsum:<a href='#FN449'>*</a> <span class="Versetto" id="MT17_2">2&#160;</span>et transfiguratus est ante eos. Et resplenduit facies ejus sicut sol: vestimenta autem ejus facta sunt alba sicut nix.<a href='#FN450'>†</a> <span class="Versetto" id="MT17_3">3&#160;</span>Et ecce apparuerunt illis Moyses et Elias cum eo loquentes.<a href='#FN451'>‡</a> <span class="Versetto" id="MT17_4">4&#160;</span>Respondens autem Petrus, dixit ad Jesum: Domine, bonum est nos hic esse: si vis, faciamus tria tabernacula, tibi unum, Moysi unum, et Eliæ unum. <span class="Versetto" id="MT17_5">5&#160;</span>Adhuc eo loquente, ecce nubes lucida obumbravit eos. Et ecce vox de nube, dicens: Hic est Filius meus dilectus, in quo mihi bene complacui: ipsum audite.<a href='#FN452'>§</a> <span class="Versetto" id="MT17_6">6&#160;</span>Et audientes discipuli ceciderunt in faciem suam, et timuerunt valde.<a href='#FN453'>**</a> <span class="Versetto" id="MT17_7">7&#160;</span>Et accessit Jesus, et tetigit eos: dixitque eis: Surgite, et nolite timere.<a href='#FN454'>††</a> <span class="Versetto" id="MT17_8">8&#160;</span>Levantes autem oculos suos, neminem viderunt, nisi solum Jesum.<a href='#FN455'>‡‡</a> <span class="Versetto" id="MT17_9">9&#160;</span>Et descendentibus illis de monte, præcepit eis Jesus, dicens: Nemini dixeritis visionem, donec Filius hominis a mortuis resurgat.<a href='#FN456'>§§</a> <span class="Versetto" id="MT17_10">10&#160;</span>Et interrogaverunt eum discipuli, dicentes: Quid ergo scribæ dicunt, quod Eliam oporteat primum venire?<a href='#FN457'>***</a> <span class="Versetto" id="MT17_11">11&#160;</span>At ille respondens, ait eis: Elias quidem venturus est, et restituet omnia. <span class="Versetto" id="MT17_12">12&#160;</span>Dico autem vobis, quia Elias jam venit, et non cognoverunt eum, sed fecerunt in eo quæcumque voluerunt. Sic et Filius hominis passurus est ab eis. <span class="Versetto" id="MT17_13">13&#160;</span>Tunc intellexerunt discipuli, quia de Joanne Baptista dixisset eis.<a href='#FN458'>†††</a> <span class="Versetto" id="MT17_14">14&#160;</span>Et cum venisset ad turbam, accessit ad eum homo genibus provolutus ante eum, dicens: Domine, miserere filio meo, quia lunaticus est, et male patitur: nam sæpe cadit in ignem, et crebro in aquam.<a href='#FN459'>‡‡‡</a> <span class="Versetto" id="MT17_15">15&#160;</span>Et obtuli eum discipulis tuis, et non potuerunt curare eum.<a href='#FN460'>§§§</a> <span class="Versetto" id="MT17_16">16&#160;</span>Respondens autem Jesus, ait: O generatio incredula, et perversa, quousque ero vobiscum? usquequo patiar vos? Afferte huc illum ad me.<a href='#FN461'>*</a> <span class="Versetto" id="MT17_17">17&#160;</span>Et increpavit illum Jesus, et exiit ab eo dæmonium, et curatus est puer ex illa hora.<a href='#FN462'>†</a> <span class="Versetto" id="MT17_18">18&#160;</span>Tunc accesserunt discipuli ad Jesum secreto, et dixerunt: Quare nos non potuimus ejicere illum? <span class="Versetto" id="MT17_19">19&#160;</span>Dixit illis Jesus: Propter incredulitatem vestram. Amen quippe dico vobis, si habueritis fidem sicut granum sinapis, dicetis monti huic: Transi hinc illuc, et transibit, et nihil impossibile erit vobis.<a href='#FN463'>‡</a> <span class="Versetto" id="MT17_20">20&#160;</span>Hoc autem genus non ejicitur nisi per orationem et jejunium.<a href='#FN464'>§</a> <span class="Versetto" id="MT17_21">21&#160;</span>Conversantibus autem eis in Galilæa, dixit illis Jesus: Filius hominis tradendus est in manus hominum:<a href='#FN465'>**</a> <span class="Versetto" id="MT17_22">22&#160;</span>et occident eum, et tertia die resurget. Et contristati sunt vehementer.<a href='#FN466'>††</a> <span class="Versetto" id="MT17_23">23&#160;</span>Et cum venissent Capharnaum, accesserunt qui didrachma accipiebant ad Petrum, et dixerunt ei: Magister vester non solvit didrachma?<a href='#FN467'>‡‡</a> <span class="Versetto" id="MT17_24">24&#160;</span>Ait: Etiam. Et cum intrasset in domum, prævenit eum Jesus, dicens: Quid tibi videtur Simon? reges terræ a quibus accipiunt tributum vel censum? a filiis suis, an ab alienis?<a href='#FN468'>§§</a> <span class="Versetto" id="MT17_25">25&#160;</span>Et ille dixit: Ab alienis. Dixit illi Jesus: Ergo liberi sunt filii.<a href='#FN469'>***</a> <span class="Versetto" id="MT17_26">26&#160;</span>Ut autem non scandalizemus eos, vade ad mare, et mitte hamum: et eum piscem, qui primus ascenderit, tolle: et aperto ore ejus, invenies staterem: illum sumens, da eis pro me et te.</p>

  <p class='pT4' id='MT18_0'>18</p>

  <p class='Normale'><span class="Versetto" id="MT18_1">1&#160;</span>In illa hora accesserunt discipuli ad Jesum, dicentes: Quis, putas, major est in regno cælorum?<a href='#FN470'>*</a> <span class="Versetto" id="MT18_2">2&#160;</span>Et advocans Jesus parvulum, statuit eum in medio eorum,<a href='#FN471'>†</a> <span class="Versetto" id="MT18_3">3&#160;</span>et dixit: Amen dico vobis, nisi conversi fueritis, et efficiamini sicut parvuli, non intrabitis in regnum cælorum. <span class="Versetto" id="MT18_4">4&#160;</span>Quicumque ergo humiliaverit se sicut parvulus iste, hic est major in regno cælorum.<a href='#FN472'>‡</a> <span class="Versetto" id="MT18_5">5&#160;</span>Et qui susceperit unum parvulum talem in nomine meo, me suscipit: <span class="Versetto" id="MT18_6">6&#160;</span>qui autem scandalizaverit unum de pusillis istis, qui in me credunt, expedit ei ut suspendatur mola asinaria in collo ejus, et demergatur in profundum maris.<a href='#FN473'>§</a> <span class="Versetto" id="MT18_7">7&#160;</span>Væ mundo a scandalis ! Necesse est enim ut veniant scandala: verumtamen væ homini illi, per quem scandalum venit.<a href='#FN474'>**</a> <span class="Versetto" id="MT18_8">8&#160;</span>Si autem manus tua, vel pes tuus scandalizat te, abscide eum, et projice abs te: bonum tibi est ad vitam ingredi debilem, vel claudum, quam duas manus vel duos pedes habentem mitti in ignem æternum.<a href='#FN475'>††</a> <span class="Versetto" id="MT18_9">9&#160;</span>Et si oculus tuus scandalizat te, erue eum, et projice abs te: bonum tibi est cum uno oculo in vitam intrare, quam duos oculos habentem mitti in gehennam ignis. <span class="Versetto" id="MT18_10">10&#160;</span>Videte ne contemnatis unum ex his pusillis: dico enim vobis, quia angeli eorum in cælis semper vident faciem Patris mei, qui in cælis est.<a href='#FN476'>‡‡</a> <span class="Versetto" id="MT18_11">11&#160;</span>Venit enim Filius hominis salvare quod perierat. <span class="Versetto" id="MT18_12">12&#160;</span>Quid vobis videtur? si fuerint alicui centum oves, et erravit una ex eis: nonne relinquit nonaginta novem in montibus, et vadit quærere eam quæ erravit?<a href='#FN477'>§§</a> <span class="Versetto" id="MT18_13">13&#160;</span>Et si contigerit ut inveniat eam: amen dico vobis, quia gaudet super eam magis quam super nonaginta novem, quæ non erraverunt.<a href='#FN478'>***</a> <span class="Versetto" id="MT18_14">14&#160;</span>Sic non est voluntas ante Patrem vestrum, qui in cælis est, ut pereat unus de pusillis istis. <span class="Versetto" id="MT18_15">15&#160;</span>Si autem peccaverit in te frater tuus, vade, et corripe eum inter te, et ipsum solum: si te audierit, lucratus eris fratrem tuum.<a href='#FN479'>†††</a> <span class="Versetto" id="MT18_16">16&#160;</span>Si autem te non audierit, adhibe tecum adhuc unum, vel duos, ut in ore duorum, vel trium testium stet omne verbum. <span class="Versetto" id="MT18_17">17&#160;</span>Quod si non audierit eos: dic ecclesiæ. Si autem ecclesiam non audierit, sit tibi sicut ethnicus et publicanus.<a href='#FN480'>‡‡‡</a> <span class="Versetto" id="MT18_18">18&#160;</span>Amen dico vobis, quæcumque alligaveritis super terram, erunt ligata et in cælo: et quæcumque solveritis super terram, erunt soluta et in cælo.<a href='#FN481'>§§§</a> <span class="Versetto" id="MT18_19">19&#160;</span>Iterum dico vobis, quia si duo ex vobis consenserint super terram, de omni re quamcumque petierint, fiet illis a Patre meo, qui in cælis est. <span class="Versetto" id="MT18_20">20&#160;</span>Ubi enim sunt duo vel tres congregati in nomine meo, ibi sum in medio eorum.<a href='#FN482'>*</a> <span class="Versetto" id="MT18_21">21&#160;</span>Tunc accedens Petrus ad eum, dixit: Domine, quoties peccabit in me frater meus, et dimittam ei? usque septies? <span class="Versetto" id="MT18_22">22&#160;</span>Dicit illi Jesus: Non dico tibi usque septies: sed usque septuagies septies. <span class="Versetto" id="MT18_23">23&#160;</span>Ideo assimilatum est regnum cælorum homini regi, qui voluit rationem ponere cum servis suis.<a href='#FN483'>†</a> <span class="Versetto" id="MT18_24">24&#160;</span>Et cum cœpisset rationem ponere, oblatus est ei unus, qui debebat ei decem millia talenta. <span class="Versetto" id="MT18_25">25&#160;</span>Cum autem non haberet unde redderet, jussit eum dominus ejus venundari, et uxorem ejus, et filios, et omnia quæ habebat, et reddi.<a href='#FN484'>‡</a> <span class="Versetto" id="MT18_26">26&#160;</span>Procidens autem servus ille, orabat eum, dicens: Patientiam habe in me, et omnia reddam tibi. <span class="Versetto" id="MT18_27">27&#160;</span>Misertus autem dominus servi illius, dimisit eum, et debitum dimisit ei.<a href='#FN485'>§</a> <span class="Versetto" id="MT18_28">28&#160;</span>Egressus autem servus ille invenit unum de conservis suis, qui debebat ei centum denarios: et tenens suffocavit eum, dicens: Redde quod debes.<a href='#FN486'>**</a> <span class="Versetto" id="MT18_29">29&#160;</span>Et procidens conservus ejus, rogabat eum, dicens: Patientiam habe in me, et omnia reddam tibi. <span class="Versetto" id="MT18_30">30&#160;</span>Ille autem noluit: sed abiit, et misit eum in carcerem donec redderet debitum. <span class="Versetto" id="MT18_31">31&#160;</span>Videntes autem conservi ejus quæ fiebant, contristati sunt valde: et venerunt, et narraverunt domino suo omnia quæ facta fuerant. <span class="Versetto" id="MT18_32">32&#160;</span>Tunc vocavit illum dominus suus: et ait illi: Serve nequam, omne debitum dimisi tibi quoniam rogasti me:<a href='#FN487'>††</a> <span class="Versetto" id="MT18_33">33&#160;</span>nonne ergo oportuit et te misereri conservi tui, sicut et ego tui misertus sum? <span class="Versetto" id="MT18_34">34&#160;</span>Et iratus dominus ejus tradidit eum tortoribus, quoadusque redderet universum debitum. <span class="Versetto" id="MT18_35">35&#160;</span>Sic et Pater meus cælestis faciet vobis, si non remiseritis unusquisque fratri suo de cordibus vestris.</p>

  <p class='pT4' id='MT19_0'>19</p>

  <p class='Normale'><span class="Versetto" id="MT19_1">1&#160;</span>Et factum est, cum consummasset Jesus sermones istos, migravit a Galilæa, et venit in fines Judææ trans Jordanem, <span class="Versetto" id="MT19_2">2&#160;</span>et secutæ sunt eum turbæ multæ, et curavit eos ibi. <span class="Versetto" id="MT19_3">3&#160;</span>Et accesserunt ad eum pharisæi tentantes eum, et dicentes: Si licet homini dimittere uxorem suam, quacumque ex causa?<a href='#FN488'>*</a> <span class="Versetto" id="MT19_4">4&#160;</span>Qui respondens, ait eis: Non legistis, quia qui fecit hominem ab initio, masculum et feminam fecit eos? Et dixit:<a href='#FN489'>†</a> <span class="Versetto" id="MT19_5">5&#160;</span>Propter hoc dimittet homo patrem, et matrem, et adhærebit uxori suæ, et erunt duo in carne una.<a href='#FN490'>‡</a> <span class="Versetto" id="MT19_6">6&#160;</span>Itaque jam non sunt duo, sed una caro. Quod ergo Deus conjunxit, homo non separet.<a href='#FN491'>§</a> <span class="Versetto" id="MT19_7">7&#160;</span>Dicunt illi: Quid ergo Moyses mandavit dare libellum repudii, et dimittere?<a href='#FN492'>**</a> <span class="Versetto" id="MT19_8">8&#160;</span>Ait illis: Quoniam Moyses ad duritiam cordis vestri permisit vobis dimittere uxores vestras: ab initio autem non fuit sic. <span class="Versetto" id="MT19_9">9&#160;</span>Dico autem vobis, quia quicumque dimiserit uxorem suam, nisi ob fornicationem, et aliam duxerit, mœchatur: et qui dimissam duxerit, mœchatur.<a href='#FN493'>††</a> <span class="Versetto" id="MT19_10">10&#160;</span>Dicunt ei discipuli ejus: Si ita est causa hominis cum uxore, non expedit nubere.<a href='#FN494'>‡‡</a> <span class="Versetto" id="MT19_11">11&#160;</span>Qui dixit illis: Non omnes capiunt verbum istud, sed quibus datum est. <span class="Versetto" id="MT19_12">12&#160;</span>Sunt enim eunuchi, qui de matris utero sic nati sunt: et sunt eunuchi, qui facti sunt ab hominibus: et sunt eunuchi, qui seipsos castraverunt propter regnum cælorum. Qui potest capere capiat.<a href='#FN495'>§§</a> <span class="Versetto" id="MT19_13">13&#160;</span>Tunc oblati sunt ei parvuli, ut manus eis imponeret, et oraret. Discipuli autem increpabant eos. <span class="Versetto" id="MT19_14">14&#160;</span>Jesus vero ait eis: Sinite parvulos, et nolite eos prohibere ad me venire: talium est enim regnum cælorum.<a href='#FN496'>***</a> <span class="Versetto" id="MT19_15">15&#160;</span>Et cum imposuisset eis manus, abiit inde.<a href='#FN497'>†††</a> <span class="Versetto" id="MT19_16">16&#160;</span>Et ecce unus accedens, ait illi: Magister bone, quid boni faciam ut habeam vitam æternam?<a href='#FN498'>‡‡‡</a> <span class="Versetto" id="MT19_17">17&#160;</span>Qui dixit ei: Quid me interrogas de bono? Unus est bonus, Deus. Si autem vis ad vitam ingredi, serva mandata.<a href='#FN499'>§§§</a> <span class="Versetto" id="MT19_18">18&#160;</span>Dicit illi: Quæ? Jesus autem dixit: Non homicidium facies; non adulterabis; non facies furtum; non falsum testimonium dices; <span class="Versetto" id="MT19_19">19&#160;</span>honora patrem tuum, et matrem tuam, et diliges proximum tuum sicut teipsum. <span class="Versetto" id="MT19_20">20&#160;</span>Dicit illi adolescens: Omnia hæc custodivi a juventute mea: quid adhuc mihi deest?<a href='#FN500'>*</a> <span class="Versetto" id="MT19_21">21&#160;</span>Ait illi Jesus: Si vis perfectus esse, vade, vende quæ habes, et da pauperibus, et habebis thesaurum in cælo: et veni, sequere me. <span class="Versetto" id="MT19_22">22&#160;</span>Cum audisset autem adolescens verbum, abiit tristis: erat enim habens multas possessiones. <span class="Versetto" id="MT19_23">23&#160;</span>Jesus autem dixit discipulis suis: Amen dico vobis, quia dives difficile intrabit in regnum cælorum.<a href='#FN501'>†</a> <span class="Versetto" id="MT19_24">24&#160;</span>Et iterum dico vobis: Facilius est camelum per foramen acus transire, quam divitem intrare in regnum cælorum.<a href='#FN502'>‡</a> <span class="Versetto" id="MT19_25">25&#160;</span>Auditis autem his, discipuli mirabantur valde, dicentes: Quis ergo poterit salvus esse?<a href='#FN503'>§</a> <span class="Versetto" id="MT19_26">26&#160;</span>Aspiciens autem Jesus, dixit illis: Apud homines hoc impossibile est: apud Deum autem omnia possibilia sunt.<a href='#FN504'>**</a> <span class="Versetto" id="MT19_27">27&#160;</span>Tunc respondens Petrus, dixit ei: Ecce nos reliquimus omnia, et secuti sumus te: quid ergo erit nobis? <span class="Versetto" id="MT19_28">28&#160;</span>Jesus autem dixit illis: Amen dico vobis, quod vos, qui secuti estis me, in regeneratione cum sederit Filius hominis in sede majestatis suæ, sedebitis et vos super sedes duodecim, judicantes duodecim tribus Israël.<a href='#FN505'>††</a> <span class="Versetto" id="MT19_29">29&#160;</span>Et omnis qui reliquerit domum, vel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam æternam possidebit.<a href='#FN506'>‡‡</a> <span class="Versetto" id="MT19_30">30&#160;</span>Multi autem erunt primi novissimi, et novissimi primi.</p>

  <p class='pT4' id='MT20_0'>20</p>

  <p class='Normale'><span class="Versetto" id="MT20_1">1&#160;</span>Simile est regnum cælorum homini patrifamilias, qui exiit primo mane conducere operarios in vineam suam.<a href='#FN507'>*</a> <span class="Versetto" id="MT20_2">2&#160;</span>Conventione autem facta cum operariis ex denario diurno, misit eos in vineam suam.<a href='#FN508'>†</a> <span class="Versetto" id="MT20_3">3&#160;</span>Et egressus circa horam tertiam, vidit alios stantes in foro otiosos, <span class="Versetto" id="MT20_4">4&#160;</span>et dixit illis: Ite et vos in vineam meam, et quod justum fuerit dabo vobis. <span class="Versetto" id="MT20_5">5&#160;</span>Illi autem abierunt. Iterum autem exiit circa sextam et nonam horam: et fecit similiter. <span class="Versetto" id="MT20_6">6&#160;</span>Circa undecimam vero exiit, et invenit alios stantes, et dicit illis: Quid hic statis tota die otiosi? <span class="Versetto" id="MT20_7">7&#160;</span>Dicunt ei: Quia nemo nos conduxit. Dicit illis: Ite et vos in vineam meam. <span class="Versetto" id="MT20_8">8&#160;</span>Cum sero autem factum esset, dicit dominus vineæ procuratori suo: Voca operarios, et redde illis mercedem incipiens a novissimis usque ad primos. <span class="Versetto" id="MT20_9">9&#160;</span>Cum venissent ergo qui circa undecimam horam venerant, acceperunt singulos denarios. <span class="Versetto" id="MT20_10">10&#160;</span>Venientes autem et primi, arbitrati sunt quod plus essent accepturi: acceperunt autem et ipsi singulos denarios. <span class="Versetto" id="MT20_11">11&#160;</span>Et accipientes murmurabant adversus patremfamilias, <span class="Versetto" id="MT20_12">12&#160;</span>dicentes: Hi novissimi una hora fecerunt, et pares illos nobis fecisti, qui portavimus pondus diei, et æstus. <span class="Versetto" id="MT20_13">13&#160;</span>At ille respondens uni eorum, dixit: Amice, non facio tibi injuriam: nonne ex denario convenisti mecum? <span class="Versetto" id="MT20_14">14&#160;</span>Tolle quod tuum est, et vade: volo autem et huic novissimo dare sicut et tibi. <span class="Versetto" id="MT20_15">15&#160;</span>Aut non licet mihi quod volo, facere? an oculus tuus nequam est, quia ego bonus sum?<a href='#FN509'>‡</a> <span class="Versetto" id="MT20_16">16&#160;</span>Sic erunt novissimi primi, et primi novissimi. Multi enim sunt vocati, pauci vero electi.<a href='#FN510'>§</a> <span class="Versetto" id="MT20_17">17&#160;</span>Et ascendens Jesus Jerosolymam, assumpsit duodecim discipulos secreto, et ait illis: <span class="Versetto" id="MT20_18">18&#160;</span>Ecce ascendimus Jerosolymam, et Filius hominis tradetur principibus sacerdotum, et scribis, et condemnabunt eum morte,<a href='#FN511'>**</a> <span class="Versetto" id="MT20_19">19&#160;</span>et tradent eum gentibus ad illudendum, et flagellandum, et crucifigendum, et tertia die resurget.<a href='#FN512'>††</a> <span class="Versetto" id="MT20_20">20&#160;</span>Tunc accessit ad eum mater filiorum Zebedæi cum filiis suis, adorans et petens aliquid ab eo.<a href='#FN513'>‡‡</a> <span class="Versetto" id="MT20_21">21&#160;</span>Qui dixit ei: Quid vis? Ait illi: Dic ut sedeant hi duo filii mei, unus ad dexteram tuam, et unus ad sinistram in regno tuo.<a href='#FN514'>§§</a> <span class="Versetto" id="MT20_22">22&#160;</span>Respondens autem Jesus, dixit: Nescitis quid petatis. Potestis bibere calicem, quem ego bibiturus sum? Dicunt ei: Possumus.<a href='#FN515'>***</a> <span class="Versetto" id="MT20_23">23&#160;</span>Ait illis: Calicem quidem meum bibetis: sedere autem ad dexteram meam vel sinistram non est meum dare vobis, sed quibus paratum est a Patre meo.<a href='#FN516'>†††</a> <span class="Versetto" id="MT20_24">24&#160;</span>Et audientes decem, indignati sunt de duobus fratribus.<a href='#FN517'>‡‡‡</a> <span class="Versetto" id="MT20_25">25&#160;</span>Jesus autem vocavit eos ad se, et ait: Scitis quia principes gentium dominantur eorum: et qui majores sunt, potestatem exercent in eos. <span class="Versetto" id="MT20_26">26&#160;</span>Non ita erit inter vos: sed quicumque voluerit inter vos major fieri, sit vester minister: <span class="Versetto" id="MT20_27">27&#160;</span>et qui voluerit inter vos primus esse, erit vester servus. <span class="Versetto" id="MT20_28">28&#160;</span>Sicut Filius hominis non venit ministrari, sed ministrare, et dare animam suam redemptionem pro multis. <span class="Versetto" id="MT20_29">29&#160;</span>Et egredientibus illis ab Jericho, secuta est eum turba multa, <span class="Versetto" id="MT20_30">30&#160;</span>et ecce duo cæci sedentes secus viam audierunt quia Jesus transiret: et clamaverunt, dicentes: Domine, miserere nostri, fili David.<a href='#FN518'>§§§</a> <span class="Versetto" id="MT20_31">31&#160;</span>Turba autem increpabat eos ut tacerent. At illi magis clamabant, dicentes: Domine, miserere nostri, fili David. <span class="Versetto" id="MT20_32">32&#160;</span>Et stetit Jesus, et vocavit eos, et ait: Quid vultis ut faciam vobis? <span class="Versetto" id="MT20_33">33&#160;</span>Dicunt illi: Domine, ut aperiantur oculi nostri. <span class="Versetto" id="MT20_34">34&#160;</span>Misertus autem eorum Jesus, tetigit oculos eorum. Et confestim viderunt, et secuti sunt eum.</p>

  <p class='pT4' id='MT21_0'>21</p>

  <p class='Normale'><span class="Versetto" id="MT21_1">1&#160;</span>Et cum appropinquassent Jerosolymis, et venissent Bethphage ad montem Oliveti: tunc Jesus misit duos discipulos,<a href='#FN519'>*</a> <span class="Versetto" id="MT21_2">2&#160;</span>dicens eis: Ite in castellum, quod contra vos est, et statim invenietis asinam alligatam, et pullum cum ea: solvite, et adducite mihi:<a href='#FN520'>†</a> <span class="Versetto" id="MT21_3">3&#160;</span>et si quis vobis aliquid dixerit, dicite quia Dominus his opus habet: et confestim dimittet eos. <span class="Versetto" id="MT21_4">4&#160;</span>Hoc autem totum factum est, ut adimpleretur quod dictum est per prophetam dicentem: <span class="Versetto" id="MT21_5">5&#160;</span>[Dicite filiæ Sion: Ecce rex tuus venit tibi mansuetus, sedens super asinam, et pullum filium subjugalis.]<a href='#FN521'>‡</a> <span class="Versetto" id="MT21_6">6&#160;</span>Euntes autem discipuli fecerunt sicut præcepit illis Jesus. <span class="Versetto" id="MT21_7">7&#160;</span>Et adduxerunt asinam, et pullum: et imposuerunt super eos vestimenta sua, et eum desuper sedere fecerunt.<a href='#FN522'>§</a> <span class="Versetto" id="MT21_8">8&#160;</span>Plurima autem turba straverunt vestimenta sua in via: alii autem cædebant ramos de arboribus, et sternebant in via:<a href='#FN523'>**</a> <span class="Versetto" id="MT21_9">9&#160;</span>turbæ autem, quæ præcedebant, et quæ sequebantur, clamabant, dicentes: Hosanna filio David: benedictus, qui venit in nomine Domini: hosanna in altissimis.<a href='#FN524'>††</a> <span class="Versetto" id="MT21_10">10&#160;</span>Et cum intrasset Jerosolymam, commota est universa civitas, dicens: Quis est hic?<a href='#FN525'>‡‡</a> <span class="Versetto" id="MT21_11">11&#160;</span>Populi autem dicebant: Hic est Jesus propheta a Nazareth Galilææ. <span class="Versetto" id="MT21_12">12&#160;</span>Et intravit Jesus in templum Dei, et ejiciebat omnes vendentes et ementes in templo, et mensas numulariorum, et cathedras vendentium columbas evertit:<a href='#FN526'>§§</a> <span class="Versetto" id="MT21_13">13&#160;</span>et dicit eis: Scriptum est: Domus mea domus orationis vocabitur: vos autem fecistis illam speluncam latronum.<a href='#FN527'>***</a> <span class="Versetto" id="MT21_14">14&#160;</span>Et accesserunt ad eum cæci, et claudi in templo: et sanavit eos.<a href='#FN528'>†††</a> <span class="Versetto" id="MT21_15">15&#160;</span>Videntes autem principes sacerdotum et scribæ mirabilia quæ fecit, et pueros clamantes in templo, et dicentes: Hosanna filio David: indignati sunt,<a href='#FN529'>‡‡‡</a> <span class="Versetto" id="MT21_16">16&#160;</span>et dixerunt ei: Audis quid isti dicunt? Jesus autem dixit eis: Utique. Numquam legistis: Quia ex ore infantium et lactentium perfecisti laudem?<a href='#FN530'>§§§</a> <span class="Versetto" id="MT21_17">17&#160;</span>Et relictis illis, abiit foras extra civitatem in Bethaniam: ibique mansit.<a href='#FN531'>*</a> <span class="Versetto" id="MT21_18">18&#160;</span>Mane autem revertens in civitatem, esuriit. <span class="Versetto" id="MT21_19">19&#160;</span>Et videns fici arborem unam secus viam, venit ad eam: et nihil invenit in ea nisi folia tantum, et ait illi: Numquam ex te fructus nascatur in sempiternum. Et arefacta est continuo ficulnea.<a href='#FN532'>†</a> <span class="Versetto" id="MT21_20">20&#160;</span>Et videntes discipuli, mirati sunt, dicentes: Quomodo continuo aruit?<a href='#FN533'>‡</a> <span class="Versetto" id="MT21_21">21&#160;</span>Respondens autem Jesus, ait eis: Amen dico vobis, si habueritis fidem, et non hæsitaveritis, non solum de ficulnea facietis, sed et si monti huic dixeritis: Tolle, et jacta te in mare, fiet.<a href='#FN534'>§</a> <span class="Versetto" id="MT21_22">22&#160;</span>Et omnia quæcumque petieritis in oratione credentes, accipietis.<a href='#FN535'>**</a> <span class="Versetto" id="MT21_23">23&#160;</span>Et cum venisset in templum, accesserunt ad eum docentem principes sacerdotum, et seniores populi, dicentes: In qua potestate hæc facis? et quis tibi dedit hanc potestatem? <span class="Versetto" id="MT21_24">24&#160;</span>Respondens Jesus dixit eis: Interrogabo vos et ego unum sermonem: quem si dixeritis mihi, et ego vobis dicam in qua potestate hæc facio.<a href='#FN536'>††</a> <span class="Versetto" id="MT21_25">25&#160;</span>Baptismus Joannis unde erat? e cælo, an ex hominibus? At illi cogitabant inter se, dicentes: <span class="Versetto" id="MT21_26">26&#160;</span>Si dixerimus, e cælo, dicet nobis: Quare ergo non credidistis illi? Si autem dixerimus, ex hominibus, timemus turbam: omnes enim habebant Joannem sicut prophetam. <span class="Versetto" id="MT21_27">27&#160;</span>Et respondentes Jesu, dixerunt: Nescimus. Ait illis et ipse: Nec ego dico vobis in qua potestate hæc facio.<a href='#FN537'>‡‡</a> <span class="Versetto" id="MT21_28">28&#160;</span>Quid autem vobis videtur? Homo quidam habebat duos filios, et accedens ad primum, dixit: Fili, vade hodie, operare in vinea mea.<a href='#FN538'>§§</a> <span class="Versetto" id="MT21_29">29&#160;</span>Ille autem respondens, ait: Nolo. Postea autem, pœnitentia motus, abiit. <span class="Versetto" id="MT21_30">30&#160;</span>Accedens autem ad alterum, dixit similiter. At ille respondens, ait: Eo, domine, et non ivit: <span class="Versetto" id="MT21_31">31&#160;</span>quis ex duobus fecit voluntatem patris? Dicunt ei: Primus. Dicit illis Jesus: Amen dico vobis, quia publicani et meretrices præcedent vos in regnum Dei.<a href='#FN539'>***</a> <span class="Versetto" id="MT21_32">32&#160;</span>Venit enim ad vos Joannes in via justitiæ, et non credidistis ei: publicani autem et meretrices crediderunt ei: vos autem videntes nec pœnitentiam habuistis postea, ut crederetis ei.<a href='#FN540'>†††</a> <span class="Versetto" id="MT21_33">33&#160;</span>Aliam parabolam audite: Homo erat paterfamilias, qui plantavit vineam, et sepem circumdedit ei, et fodit in ea torcular, et ædificavit turrim, et locavit eam agricolis, et peregre profectus est.<a href='#FN541'>‡‡‡</a> <span class="Versetto" id="MT21_34">34&#160;</span>Cum autem tempus fructuum appropinquasset, misit servos suos ad agricolas, ut acciperent fructus ejus.<a href='#FN542'>§§§</a> <span class="Versetto" id="MT21_35">35&#160;</span>Et agricolæ, apprehensis servis ejus, alium ceciderunt, alium occiderunt, alium vero lapidaverunt. <span class="Versetto" id="MT21_36">36&#160;</span>Iterum misit alios servos plures prioribus, et fecerunt illis similiter. <span class="Versetto" id="MT21_37">37&#160;</span>Novissime autem misit ad eos filium suum, dicens: Verebuntur filium meum.<a href='#FN543'>*</a> <span class="Versetto" id="MT21_38">38&#160;</span>Agricolæ autem videntes filium dixerunt intra se: Hic est hæres, venite, occidamus eum, et habebimus hæreditatem ejus.<a href='#FN544'>†</a> <span class="Versetto" id="MT21_39">39&#160;</span>Et apprehensum eum ejecerunt extra vineam, et occiderunt.<a href='#FN545'>‡</a> <span class="Versetto" id="MT21_40">40&#160;</span>Cum ergo venerit dominus vineæ, quid faciet agricolis illis? <span class="Versetto" id="MT21_41">41&#160;</span>Aiunt illi: Malos male perdet: et vineam suam locabit aliis agricolis, qui reddant ei fructum temporibus suis. <span class="Versetto" id="MT21_42">42&#160;</span>Dicit illis Jesus: Numquam legistis in Scripturis: [Lapidem quem reprobaverunt ædificantes, hic factus est in caput anguli: a Domino factum est istud, et est mirabile in oculis nostris?]<a href='#FN546'>§</a> <span class="Versetto" id="MT21_43">43&#160;</span>Ideo dico vobis, quia auferetur a vobis regnum Dei, et dabitur genti facienti fructus ejus. <span class="Versetto" id="MT21_44">44&#160;</span>Et qui ceciderit super lapidem istum, confringetur: super quem vero ceciderit, conteret eum. <span class="Versetto" id="MT21_45">45&#160;</span>Et cum audissent principes sacerdotum et pharisæi parabolas ejus, cognoverunt quod de ipsis diceret. <span class="Versetto" id="MT21_46">46&#160;</span>Et quærentes eum tenere, timuerunt turbas: quoniam sicut prophetam eum habebant.</p>

  <p class='pT4' id='MT22_0'>22</p>

  <p class='Normale'><span class="Versetto" id="MT22_1">1&#160;</span>Et respondens Jesus, dixit iterum in parabolis eis, dicens: <span class="Versetto" id="MT22_2">2&#160;</span>Simile factum est regnum cælorum homini regi, qui fecit nuptias filio suo.<a href='#FN547'>*</a> <span class="Versetto" id="MT22_3">3&#160;</span>Et misit servos suos vocare invitatos ad nuptias, et nolebant venire. <span class="Versetto" id="MT22_4">4&#160;</span>Iterum misit alios servos, dicens: Dicite invitatis: Ecce prandium meum paravi, tauri mei et altilia occisa sunt, et omnia parata: venite ad nuptias.<a href='#FN548'>†</a> <span class="Versetto" id="MT22_5">5&#160;</span>Illi autem neglexerunt: et abierunt, alius in villam suam, alius vero ad negotiationem suam:<a href='#FN549'>‡</a> <span class="Versetto" id="MT22_6">6&#160;</span>reliqui vero tenuerunt servos ejus, et contumeliis affectos occiderunt. <span class="Versetto" id="MT22_7">7&#160;</span>Rex autem cum audisset, iratus est: et missis exercitibus suis, perdidit homicidas illos, et civitatem illorum succendit.<a href='#FN550'>§</a> <span class="Versetto" id="MT22_8">8&#160;</span>Tunc ait servis suis: Nuptiæ quidem paratæ sunt, sed qui invitati erant, non fuerunt digni:<a href='#FN551'>**</a> <span class="Versetto" id="MT22_9">9&#160;</span>ite ergo ad exitus viarum, et quoscumque inveneritis, vocate ad nuptias. <span class="Versetto" id="MT22_10">10&#160;</span>Et egressi servi ejus in vias, congregaverunt omnes quos invenerunt, malos et bonos: et impletæ sunt nuptiæ discumbentium. <span class="Versetto" id="MT22_11">11&#160;</span>Intravit autem rex ut videret discumbentes, et vidit ibi hominem non vestitum veste nuptiali.<a href='#FN552'>††</a> <span class="Versetto" id="MT22_12">12&#160;</span>Et ait illi: Amice, quomodo huc intrasti non habens vestem nuptialem? At ille obmutuit.<a href='#FN553'>‡‡</a> <span class="Versetto" id="MT22_13">13&#160;</span>Tunc dicit rex ministris: Ligatis manibus et pedibus ejus, mittite eum in tenebras exteriores: ibi erit fletus et stridor dentium.<a href='#FN554'>§§</a> <span class="Versetto" id="MT22_14">14&#160;</span>Multi enim sunt vocati, pauci vero electi.<a href='#FN555'>***</a> <span class="Versetto" id="MT22_15">15&#160;</span>Tunc abeuntes pharisæi, consilium inierunt ut caperent eum in sermone. <span class="Versetto" id="MT22_16">16&#160;</span>Et mittunt ei discipulos suos cum Herodianis, dicentes: Magister, scimus quia verax es, et viam Dei in veritate doces, et non est tibi cura de aliquo: non enim respicis personam hominum:<a href='#FN556'>†††</a> <span class="Versetto" id="MT22_17">17&#160;</span>dic ergo nobis quid tibi videtur, licet censum dare Cæsari, an non? <span class="Versetto" id="MT22_18">18&#160;</span>Cognita autem Jesus nequitia eorum, ait: Quid me tentatis, hypocritæ?<a href='#FN557'>‡‡‡</a> <span class="Versetto" id="MT22_19">19&#160;</span>ostendite mihi numisma census. At illi obtulerunt ei denarium. <span class="Versetto" id="MT22_20">20&#160;</span>Et ait illis Jesus: Cujus est imago hæc, et superscriptio? <span class="Versetto" id="MT22_21">21&#160;</span>Dicunt ei: Cæsaris. Tunc ait illis: Reddite ergo quæ sunt Cæsaris, Cæsari: et quæ sunt Dei, Deo.<a href='#FN558'>§§§</a> <span class="Versetto" id="MT22_22">22&#160;</span>Et audientes mirati sunt, et relicto eo abierunt. <span class="Versetto" id="MT22_23">23&#160;</span>In illo die accesserunt ad eum sadducæi, qui dicunt non esse resurrectionem: et interrogaverunt eum,<a href='#FN559'>*</a> <span class="Versetto" id="MT22_24">24&#160;</span>dicentes: Magister, Moyses dixit: Si quis mortuus fuerit non habens filium, ut ducat frater ejus uxorem illius, et suscitet semen fratri suo. <span class="Versetto" id="MT22_25">25&#160;</span>Erant autem apud nos septem fratres: et primus, uxore ducta, defunctus est: et non habens semen, reliquit uxorem suam fratri suo. <span class="Versetto" id="MT22_26">26&#160;</span>Similiter secundus, et tertius usque ad septimum. <span class="Versetto" id="MT22_27">27&#160;</span>Novissime autem omnium et mulier defuncta est. <span class="Versetto" id="MT22_28">28&#160;</span>In resurrectione ergo cujus erit de septem uxor? omnes enim habuerunt eam. <span class="Versetto" id="MT22_29">29&#160;</span>Respondens autem Jesus, ait illis: Erratis nescientes Scripturas, neque virtutem Dei.<a href='#FN560'>†</a> <span class="Versetto" id="MT22_30">30&#160;</span>In resurrectione enim neque nubent, neque nubentur: sed erunt sicut angeli Dei in cælo.<a href='#FN561'>‡</a> <span class="Versetto" id="MT22_31">31&#160;</span>De resurrectione autem mortuorum non legistis quod dictum est a Deo dicente vobis:<a href='#FN562'>§</a> <span class="Versetto" id="MT22_32">32&#160;</span>Ego sum Deus Abraham, et Deus Isaac, et Deus Jacob? Non est Deus mortuorum, sed viventium.<a href='#FN563'>**</a> <span class="Versetto" id="MT22_33">33&#160;</span>Et audientes turbæ, mirabantur in doctrina ejus. <span class="Versetto" id="MT22_34">34&#160;</span>Pharisæi autem audientes quod silentium imposuisset sadducæis, convenerunt in unum:<a href='#FN564'>††</a> <span class="Versetto" id="MT22_35">35&#160;</span>et interrogavit eum unus ex eis legis doctor, tentans eum:<a href='#FN565'>‡‡</a> <span class="Versetto" id="MT22_36">36&#160;</span>Magister, quod est mandatum magnum in lege? <span class="Versetto" id="MT22_37">37&#160;</span>Ait illi Jesus: Diliges Dominum Deum tuum ex toto corde tuo, et in tota anima tua, et in tota mente tua.<a href='#FN566'>§§</a> <span class="Versetto" id="MT22_38">38&#160;</span>Hoc est maximum, et primum mandatum. <span class="Versetto" id="MT22_39">39&#160;</span>Secundum autem simile est huic: Diliges proximum tuum, sicut teipsum. <span class="Versetto" id="MT22_40">40&#160;</span>In his duobus mandatis universa lex pendet, et prophetæ. <span class="Versetto" id="MT22_41">41&#160;</span>Congregatis autem pharisæis, interrogavit eos Jesus, <span class="Versetto" id="MT22_42">42&#160;</span>dicens: Quid vobis videtur de Christo? cujus filius est? Dicunt ei: David.<a href='#FN567'>***</a> <span class="Versetto" id="MT22_43">43&#160;</span>Ait illis: Quomodo ergo David in spiritu vocat eum Dominum, dicens: <span class="Versetto" id="MT22_44">44&#160;</span>Dixit Dominus Domino meo: Sede a dextris meis, donec ponam inimicos tuos scabellum pedum tuorum?<a href='#FN568'>†††</a> <span class="Versetto" id="MT22_45">45&#160;</span>Si ergo David vocat eum Dominum, quomodo filius ejus est?<a href='#FN569'>‡‡‡</a> <span class="Versetto" id="MT22_46">46&#160;</span>Et nemo poterat ei respondere verbum: neque ausus fuit quisquam ex illa die eum amplius interrogare.<a href='#FN570'>§§§</a></p>

  <p class='pT4' id='MT23_0'>23</p>

  <p class='Normale'><span class="Versetto" id="MT23_1">1&#160;</span>Tunc Jesus locutus est ad turbas, et ad discipulos suos,<a href='#FN571'>*</a> <span class="Versetto" id="MT23_2">2&#160;</span>dicens: Super cathedram Moysi sederunt scribæ et pharisæi. <span class="Versetto" id="MT23_3">3&#160;</span>Omnia ergo quæcumque dixerint vobis, servate, et facite: secundum opera vero eorum nolite facere: dicunt enim, et non faciunt. <span class="Versetto" id="MT23_4">4&#160;</span>Alligant enim onera gravia, et importabilia, et imponunt in humeros hominum: digito autem suo nolunt ea movere.<a href='#FN572'>†</a> <span class="Versetto" id="MT23_5">5&#160;</span>Omnia vero opera sua faciunt ut videantur ab hominibus: dilatant enim phylacteria sua, et magnificant fimbrias.<a href='#FN573'>‡</a> <span class="Versetto" id="MT23_6">6&#160;</span>Amant autem primos recubitus in cœnis, et primas cathedras in synagogis, <span class="Versetto" id="MT23_7">7&#160;</span>et salutationes in foro, et vocari ab hominibus Rabbi. <span class="Versetto" id="MT23_8">8&#160;</span>Vos autem nolite vocari Rabbi: unus est enim magister vester, omnes autem vos fratres estis.<a href='#FN574'>§</a> <span class="Versetto" id="MT23_9">9&#160;</span>Et patrem nolite vocare vobis super terram: unus est enim pater vester qui in cælis est.<a href='#FN575'>**</a> <span class="Versetto" id="MT23_10">10&#160;</span>Nec vocemini magistri: quia magister vester unus est, Christus. <span class="Versetto" id="MT23_11">11&#160;</span>Qui major est vestrum, erit minister vester. <span class="Versetto" id="MT23_12">12&#160;</span>Qui autem se exaltaverit, humiliabitur: et qui se humiliaverit, exaltabitur. <span class="Versetto" id="MT23_13">13&#160;</span>Væ autem vobis scribæ et pharisæi hypocritæ, quia clauditis regnum cælorum ante homines ! vos enim non intratis, nec introëuntes sinitis intrare.<a href='#FN576'>††</a> <span class="Versetto" id="MT23_14">14&#160;</span>Væ vobis scribæ et pharisæi hypocritæ, quia comeditis domos viduarum, orationes longas orantes ! propter hoc amplius accipietis judicium. <span class="Versetto" id="MT23_15">15&#160;</span>Væ vobis scribæ et pharisæi hypocritæ, quia circuitis mare, et aridam, ut faciatis unum proselytum, et cum fuerit factus, facitis eum filium gehennæ duplo quam vos.<a href='#FN577'>‡‡</a> <span class="Versetto" id="MT23_16">16&#160;</span>Væ vobis duces cæci, qui dicitis: Quicumque juraverit per templum, nihil est: qui autem juraverit in auro templi, debet.<a href='#FN578'>§§</a> <span class="Versetto" id="MT23_17">17&#160;</span>Stulti et cæci: quid enim majus est? aurum, an templum, quod sanctificat aurum? <span class="Versetto" id="MT23_18">18&#160;</span>Et quicumque juraverit in altari, nihil est: quicumque autem juraverit in dono, quod est super illud, debet. <span class="Versetto" id="MT23_19">19&#160;</span>Cæci: quid enim majus est, donum, an altare, quod sanctificat donum? <span class="Versetto" id="MT23_20">20&#160;</span>Qui ergo jurat in altari, jurat in eo, et in omnibus quæ super illud sunt. <span class="Versetto" id="MT23_21">21&#160;</span>Et quicumque juraverit in templo, jurat in illo, et in eo qui habitat in ipso: <span class="Versetto" id="MT23_22">22&#160;</span>et qui jurat in cælo, jurat in throno Dei, et in eo qui sedet super eum.<a href='#FN579'>***</a> <span class="Versetto" id="MT23_23">23&#160;</span>Væ vobis scribæ et pharisæi hypocritæ, qui decimatis mentham, et anethum, et cyminum, et reliquistis quæ graviora sunt legis, judicium, et misericordiam, et fidem ! hæc oportuit facere, et illa non omittere.<a href='#FN580'>†††</a> <span class="Versetto" id="MT23_24">24&#160;</span>Duces cæci, excolantes culicem, camelum autem glutientes.<a href='#FN581'>‡‡‡</a> <span class="Versetto" id="MT23_25">25&#160;</span>Væ vobis scribæ et pharisæi hypocritæ, quia mundatis quod deforis est calicis et paropsidis; intus autem pleni estis rapina et immunditia !<a href='#FN582'>§§§</a> <span class="Versetto" id="MT23_26">26&#160;</span>Pharisæe cæce, munda prius quod intus est calicis, et paropsidis, ut fiat id, quod deforis est, mundum.<a href='#FN583'>*</a> <span class="Versetto" id="MT23_27">27&#160;</span>Væ vobis scribæ et pharisæi hypocritæ, quia similes estis sepulchris dealbatis, quæ a foris parent hominibus speciosa, intus vero pleni sunt ossibus mortuorum, et omni spurcitia ! <span class="Versetto" id="MT23_28">28&#160;</span>Sic et vos a foris quidem paretis hominibus justi: intus autem pleni estis hypocrisi et iniquitate. <span class="Versetto" id="MT23_29">29&#160;</span>Væ vobis scribæ et pharisæi hypocritæ, qui ædificatis sepulchra prophetarum, et ornatis monumenta justorum,<a href='#FN584'>†</a> <span class="Versetto" id="MT23_30">30&#160;</span>et dicitis: Si fuissemus in diebus patrum nostrorum, non essemus socii eorum in sanguine prophetarum ! <span class="Versetto" id="MT23_31">31&#160;</span>itaque testimonio estis vobismetipsis, quia filii estis eorum, qui prophetas occiderunt.<a href='#FN585'>‡</a> <span class="Versetto" id="MT23_32">32&#160;</span>Et vos implete mensuram patrum vestrorum.<a href='#FN586'>§</a> <span class="Versetto" id="MT23_33">33&#160;</span>Serpentes, genimina viperarum, quomodo fugietis a judicio gehennæ?<a href='#FN587'>**</a> <span class="Versetto" id="MT23_34">34&#160;</span>Ideo ecce ego mitto ad vos prophetas, et sapientes, et scribas, et ex illis occidetis, et crucifigetis, et ex eis flagellabitis in synagogis vestris, et persequemini de civitate in civitatem:<a href='#FN588'>††</a> <span class="Versetto" id="MT23_35">35&#160;</span>ut veniat super vos omnis sanguis justus, qui effusus est super terram, a sanguine Abel justi usque ad sanguinem Zachariæ, filii Barachiæ, quem occidistis inter templum et altare.<a href='#FN589'>‡‡</a> <span class="Versetto" id="MT23_36">36&#160;</span>Amen dico vobis, venient hæc omnia super generationem istam.<a href='#FN590'>§§</a> <span class="Versetto" id="MT23_37">37&#160;</span>Jerusalem, Jerusalem, quæ occidis prophetas, et lapidas eos, qui ad te missi sunt, quoties volui congregare filios tuos, quemadmodum gallina congregat pullos suos sub alas, et noluisti?<a href='#FN591'>***</a> <span class="Versetto" id="MT23_38">38&#160;</span>Ecce relinquetur vobis domus vestra deserta.<a href='#FN592'>†††</a> <span class="Versetto" id="MT23_39">39&#160;</span>Dico enim vobis, non me videbitis amodo, donec dicatis: Benedictus, qui venit in nomine Domini.<a href='#FN593'>‡‡‡</a></p>

  <p class='pT4' id='MT24_0'>24</p>

  <p class='Normale'><span class="Versetto" id="MT24_1">1&#160;</span>Et egressus Jesus de templo, ibat. Et accesserunt discipuli ejus, ut ostenderent ei ædificationes templi. <span class="Versetto" id="MT24_2">2&#160;</span>Ipse autem respondens dixit illis: Videtis hæc omnia? amen dico vobis, non relinquetur hic lapis super lapidem, qui non destruatur.<a href='#FN594'>*</a> <span class="Versetto" id="MT24_3">3&#160;</span>Sedente autem eo super montem Oliveti, accesserunt ad eum discipuli secreto, dicentes: Dic nobis, quando hæc erunt? et quod signum adventus tui, et consummationis sæculi?<a href='#FN595'>†</a> <span class="Versetto" id="MT24_4">4&#160;</span>Et respondens Jesus, dixit eis: Videte ne quis vos seducat:<a href='#FN596'>‡</a> <span class="Versetto" id="MT24_5">5&#160;</span>multi enim venient in nomine meo, dicentes: Ego sum Christus: et multos seducent.<a href='#FN597'>§</a> <span class="Versetto" id="MT24_6">6&#160;</span>Audituri enim estis prælia, et opiniones præliorum. Videte ne turbemini: oportet enim hæc fieri, sed nondum est finis:<a href='#FN598'>**</a> <span class="Versetto" id="MT24_7">7&#160;</span>consurget enim gens in gentem, et regnum in regnum, et erunt pestilentiæ, et fames, et terræmotus per loca: <span class="Versetto" id="MT24_8">8&#160;</span>hæc autem omnia initia sunt dolorum.<a href='#FN599'>††</a> <span class="Versetto" id="MT24_9">9&#160;</span>Tunc tradent vos in tribulationem, et occident vos: et eritis odio omnibus gentibus propter nomen meum.<a href='#FN600'>‡‡</a> <span class="Versetto" id="MT24_10">10&#160;</span>Et tunc scandalizabuntur multi, et invicem tradent, et odio habebunt invicem. <span class="Versetto" id="MT24_11">11&#160;</span>Et multi pseudoprophetæ surgent, et seducent multos.<a href='#FN601'>§§</a> <span class="Versetto" id="MT24_12">12&#160;</span>Et quoniam abundavit iniquitas, refrigescet caritas multorum: <span class="Versetto" id="MT24_13">13&#160;</span>qui autem perseveraverit usque in finem, hic salvus erit. <span class="Versetto" id="MT24_14">14&#160;</span>Et prædicabitur hoc Evangelium regni in universo orbe, in testimonium omnibus gentibus: et tunc veniet consummatio.<a href='#FN602'>***</a> <span class="Versetto" id="MT24_15">15&#160;</span>Cum ergo videritis abominationem desolationis, quæ dicta est a Daniele propheta, stantem in loco sancto, qui legit, intelligat:<a href='#FN603'>†††</a> <span class="Versetto" id="MT24_16">16&#160;</span>tunc qui in Judæa sunt, fugiant ad montes:<a href='#FN604'>‡‡‡</a> <span class="Versetto" id="MT24_17">17&#160;</span>et qui in tecto, non descendat tollere aliquid de domo sua: <span class="Versetto" id="MT24_18">18&#160;</span>et qui in agro, non revertatur tollere tunicam suam. <span class="Versetto" id="MT24_19">19&#160;</span>Væ autem prægnantibus et nutrientibus in illis diebus ! <span class="Versetto" id="MT24_20">20&#160;</span>Orate autem ut non fiat fuga vestra in hieme, vel sabbato: <span class="Versetto" id="MT24_21">21&#160;</span>erit enim tunc tribulatio magna, qualis non fuit ab initio mundi usque modo, neque fiet. <span class="Versetto" id="MT24_22">22&#160;</span>Et nisi breviati fuissent dies illi, non fieret salva omnis caro: sed propter electos breviabuntur dies illi.<a href='#FN605'>§§§</a> <span class="Versetto" id="MT24_23">23&#160;</span>Tunc si quis vobis dixerit: Ecce hic est Christus, aut illic: nolite credere. <span class="Versetto" id="MT24_24">24&#160;</span>Surgent enim pseudochristi, et pseudoprophetæ: et dabunt signa magna, et prodigia, ita ut in errorem inducantur (si fieri potest) etiam electi.<a href='#FN606'>*</a> <span class="Versetto" id="MT24_25">25&#160;</span>Ecce prædixi vobis. <span class="Versetto" id="MT24_26">26&#160;</span>Si ergo dixerint vobis: Ecce in deserto est, nolite exire; Ecce in penetralibus, nolite credere.<a href='#FN607'>†</a> <span class="Versetto" id="MT24_27">27&#160;</span>Sicut enim fulgur exit ab oriente, et paret usque in occidentem: ita erit et adventus Filii hominis. <span class="Versetto" id="MT24_28">28&#160;</span>Ubicumque fuerit corpus, illic congregabuntur et aquilæ. <span class="Versetto" id="MT24_29">29&#160;</span>Statim autem post tribulationem dierum illorum sol obscurabitur, et luna non dabit lumen suum, et stellæ cadent de cælo, et virtutes cælorum commovebuntur: <span class="Versetto" id="MT24_30">30&#160;</span>et tunc parebit signum Filii hominis in cælo: et tunc plangent omnes tribus terræ: et videbunt Filium hominis venientem in nubibus cæli cum virtute multa et majestate. <span class="Versetto" id="MT24_31">31&#160;</span>Et mittet angelos suos cum tuba, et voce magna: et congregabunt electos ejus a quatuor ventis, a summis cælorum usque ad terminos eorum.<a href='#FN608'>‡</a> <span class="Versetto" id="MT24_32">32&#160;</span>Ab arbore autem fici discite parabolam: cum jam ramus ejus tener fuerit, et folia nata, scitis quia prope est æstas:<a href='#FN609'>§</a> <span class="Versetto" id="MT24_33">33&#160;</span>ita et vos cum videritis hæc omnia, scitote quia prope est, in januis. <span class="Versetto" id="MT24_34">34&#160;</span>Amen dico vobis, quia non præteribit generatio hæc, donec omnia hæc fiant. <span class="Versetto" id="MT24_35">35&#160;</span>Cælum et terra transibunt, verba autem mea non præteribunt.<a href='#FN610'>**</a> <span class="Versetto" id="MT24_36">36&#160;</span>De die autem illa et hora nemo scit, neque angeli cælorum, nisi solus Pater.<a href='#FN611'>††</a> <span class="Versetto" id="MT24_37">37&#160;</span>Sicut autem in diebus Noë, ita erit et adventus Filii hominis:<a href='#FN612'>‡‡</a> <span class="Versetto" id="MT24_38">38&#160;</span>sicut enim erant in diebus ante diluvium comedentes et bibentes, nubentes et nuptum tradentes, usque ad eum diem, quo intravit Noë in arcam,<a href='#FN613'>§§</a> <span class="Versetto" id="MT24_39">39&#160;</span>et non cognoverunt donec venit diluvium, et tulit omnes: ita erit et adventus Filii hominis. <span class="Versetto" id="MT24_40">40&#160;</span>Tunc duo erunt in agro: unus assumetur, et unus relinquetur.<a href='#FN614'>***</a> <span class="Versetto" id="MT24_41">41&#160;</span>Duæ molentes in mola: una assumetur, et una relinquetur.<a href='#FN615'>†††</a> <span class="Versetto" id="MT24_42">42&#160;</span>Vigilate ergo, quia nescitis qua hora Dominus vester venturus sit.<a href='#FN616'>‡‡‡</a> <span class="Versetto" id="MT24_43">43&#160;</span>Illud autem scitote, quoniam si sciret paterfamilias qua hora fur venturus esset, vigilaret utique, et non sineret perfodi domum suam.<a href='#FN617'>§§§</a> <span class="Versetto" id="MT24_44">44&#160;</span>Ideo et vos estote parati: quia qua nescitis hora Filius hominis venturus est. <span class="Versetto" id="MT24_45">45&#160;</span>Quis, putas, est fidelis servus, et prudens, quem constituit dominus suus super familiam suam ut det illis cibum in tempore?<a href='#FN618'>*</a> <span class="Versetto" id="MT24_46">46&#160;</span>Beatus ille servus, quem cum venerit dominus ejus, invenerit sic facientem.<a href='#FN619'>†</a> <span class="Versetto" id="MT24_47">47&#160;</span>Amen dico vobis, quoniam super omnia bona sua constituet eum.<a href='#FN620'>‡</a> <span class="Versetto" id="MT24_48">48&#160;</span>Si autem dixerit malus servus ille in corde suo: Moram fecit dominus meus venire: <span class="Versetto" id="MT24_49">49&#160;</span>et cœperit percutere conservos suos, manducet autem et bibat cum ebriosis:<a href='#FN621'>§</a> <span class="Versetto" id="MT24_50">50&#160;</span>veniet dominus servi illius in die qua non sperat, et hora qua ignorat: <span class="Versetto" id="MT24_51">51&#160;</span>et dividet eum, partemque ejus ponet cum hypocritis: illic erit fletus et stridor dentium.<a href='#FN622'>**</a></p>

  <p class='pT4' id='MT25_0'>25</p>

  <p class='Normale'><span class="Versetto" id="MT25_1">1&#160;</span>Tunc simile erit regnum cælorum decem virginibus: quæ accipientes lampades suas exierunt obviam sponso et sponsæ.<a href='#FN623'>*</a> <span class="Versetto" id="MT25_2">2&#160;</span>Quinque autem ex eis erant fatuæ, et quinque prudentes:<a href='#FN624'>†</a> <span class="Versetto" id="MT25_3">3&#160;</span>sed quinque fatuæ, acceptis lampadibus, non sumpserunt oleum secum: <span class="Versetto" id="MT25_4">4&#160;</span>prudentes vero acceperunt oleum in vasis suis cum lampadibus. <span class="Versetto" id="MT25_5">5&#160;</span>Moram autem faciente sponso, dormitaverunt omnes et dormierunt.<a href='#FN625'>‡</a> <span class="Versetto" id="MT25_6">6&#160;</span>Media autem nocte clamor factus est: Ecce sponsus venit, exite obviam ei.<a href='#FN626'>§</a> <span class="Versetto" id="MT25_7">7&#160;</span>Tunc surrexerunt omnes virgines illæ, et ornaverunt lampades suas. <span class="Versetto" id="MT25_8">8&#160;</span>Fatuæ autem sapientibus dixerunt: Date nobis de oleo vestro, quia lampades nostræ extinguuntur.<a href='#FN627'>**</a> <span class="Versetto" id="MT25_9">9&#160;</span>Responderunt prudentes, dicentes: Ne forte non sufficiat nobis, et vobis, ite potius ad vendentes, et emite vobis.<a href='#FN628'>††</a> <span class="Versetto" id="MT25_10">10&#160;</span>Dum autem irent emere, venit sponsus: et quæ paratæ erant, intraverunt cum eo ad nuptias, et clausa est janua.<a href='#FN629'>‡‡</a> <span class="Versetto" id="MT25_11">11&#160;</span>Novissime vero veniunt et reliquæ virgines, dicentes: Domine, domine, aperi nobis.<a href='#FN630'>§§</a> <span class="Versetto" id="MT25_12">12&#160;</span>At ille respondens, ait: Amen dico vobis, nescio vos. <span class="Versetto" id="MT25_13">13&#160;</span>Vigilate itaque, quia nescitis diem, neque horam.<a href='#FN631'>***</a> <span class="Versetto" id="MT25_14">14&#160;</span>Sicut enim homo peregre proficiscens, vocavit servos suos, et tradidit illis bona sua.<a href='#FN632'>†††</a> <span class="Versetto" id="MT25_15">15&#160;</span>Et uni dedit quinque talenta, alii autem duo, alii vero unum, unicuique secundum propriam virtutem: et profectus est statim.<a href='#FN633'>‡‡‡</a> <span class="Versetto" id="MT25_16">16&#160;</span>Abiit autem qui quinque talenta acceperat, et operatus est in eis, et lucratus est alia quinque.<a href='#FN634'>§§§</a> <span class="Versetto" id="MT25_17">17&#160;</span>Similiter et qui duo acceperat, lucratus est alia duo. <span class="Versetto" id="MT25_18">18&#160;</span>Qui autem unum acceperat, abiens fodit in terram, et abscondit pecuniam domini sui. <span class="Versetto" id="MT25_19">19&#160;</span>Post multum vero temporis venit dominus servorum illorum, et posuit rationem cum eis.<a href='#FN635'>*</a> <span class="Versetto" id="MT25_20">20&#160;</span>Et accedens qui quinque talenta acceperat, obtulit alia quinque talenta, dicens: Domine, quinque talenta tradidisti mihi, ecce alia quinque superlucratus sum.<a href='#FN636'>†</a> <span class="Versetto" id="MT25_21">21&#160;</span>Ait illi dominus ejus: Euge serve bone, et fidelis: quia super pauca fuisti fidelis, super multa te constituam; intra in gaudium domini tui.<a href='#FN637'>‡</a> <span class="Versetto" id="MT25_22">22&#160;</span>Accessit autem et qui duo talenta acceperat, et ait: Domine, duo talenta tradidisti mihi, ecce alia duo lucratus sum.<a href='#FN638'>§</a> <span class="Versetto" id="MT25_23">23&#160;</span>Ait illi dominus ejus: Euge serve bone, et fidelis: quia super pauca fuisti fidelis, super multa te constituam; intra in gaudium domini tui. <span class="Versetto" id="MT25_24">24&#160;</span>Accedens autem et qui unum talentum acceperat, ait: Domine, scio quia homo durus es; metis ubi non seminasti, et congregas ubi non sparsisti:<a href='#FN639'>**</a> <span class="Versetto" id="MT25_25">25&#160;</span>et timens abii, et abscondi talentum tuum in terra: ecce habes quod tuum est.<a href='#FN640'>††</a> <span class="Versetto" id="MT25_26">26&#160;</span>Respondens autem dominus ejus, dixit ei: Serve male, et piger, sciebas quia meto ubi non semino, et congrego ubi non sparsi:<a href='#FN641'>‡‡</a> <span class="Versetto" id="MT25_27">27&#160;</span>oportuit ergo te committere pecuniam meam numulariis, et veniens ego recepissem utique quod meum est cum usura.<a href='#FN642'>§§</a> <span class="Versetto" id="MT25_28">28&#160;</span>Tollite itaque ab eo talentum, et date ei qui habet decem talenta:<a href='#FN643'>***</a> <span class="Versetto" id="MT25_29">29&#160;</span>omni enim habenti dabitur, et abundabit: ei autem qui non habet, et quod videtur habere, auferetur ab eo.<a href='#FN644'>†††</a> <span class="Versetto" id="MT25_30">30&#160;</span>Et inutilem servum ejicite in tenebras exteriores: illic erit fletus, et stridor dentium. <span class="Versetto" id="MT25_31">31&#160;</span>Cum autem venerit Filius hominis in majestate sua, et omnes angeli cum eo, tunc sedebit super sedem majestatis suæ:<a href='#FN645'>‡‡‡</a> <span class="Versetto" id="MT25_32">32&#160;</span>et congregabuntur ante eum omnes gentes, et separabit eos ab invicem, sicut pastor segregat oves ab hædis:<a href='#FN646'>§§§</a> <span class="Versetto" id="MT25_33">33&#160;</span>et statuet oves quidem a dextris suis, hædos autem a sinistris.<a href='#FN647'>*</a> <span class="Versetto" id="MT25_34">34&#160;</span>Tunc dicet rex his qui a dextris ejus erunt: Venite benedicti Patris mei, possidete paratum vobis regnum a constitutione mundi:<a href='#FN648'>†</a> <span class="Versetto" id="MT25_35">35&#160;</span>esurivi enim, et dedistis mihi manducare: sitivi, et dedistis mihi bibere: hospes eram, et collegistis me: <span class="Versetto" id="MT25_36">36&#160;</span>nudus, et cooperuistis me: infirmus, et visitastis me: in carcere eram, et venistis ad me. <span class="Versetto" id="MT25_37">37&#160;</span>Tunc respondebunt ei justi, dicentes: Domine, quando te vidimus esurientem, et pavimus te: sitientem, et dedimus tibi potum?<a href='#FN649'>‡</a> <span class="Versetto" id="MT25_38">38&#160;</span>quando autem te vidimus hospitem, et collegimus te: aut nudum, et cooperuimus te? <span class="Versetto" id="MT25_39">39&#160;</span>aut quando te vidimus infirmum, aut in carcere, et venimus ad te? <span class="Versetto" id="MT25_40">40&#160;</span>Et respondens rex, dicet illis: Amen dico vobis, quamdiu fecistis uni ex his fratribus meis minimis, mihi fecistis.<a href='#FN650'>§</a> <span class="Versetto" id="MT25_41">41&#160;</span>Tunc dicet et his qui a sinistris erunt: Discedite a me maledicti in ignem æternum, qui paratus est diabolo, et angelis ejus: <span class="Versetto" id="MT25_42">42&#160;</span>esurivi enim, et non dedistis mihi manducare: sitivi, et non desistis mihi potum:<a href='#FN651'>**</a> <span class="Versetto" id="MT25_43">43&#160;</span>hospes eram, et non collegistis me: nudus, et non cooperuistis me: infirmus, et in carcere, et non visitastis me. <span class="Versetto" id="MT25_44">44&#160;</span>Tunc respondebunt ei et ipsi, dicentes: Domine, quando te vidimus esurientem, aut sitientem, aut hospitem, aut nudum, aut infirmum, aut in carcere, et non ministravimus tibi?<a href='#FN652'>††</a> <span class="Versetto" id="MT25_45">45&#160;</span>Tunc respondebit illis, dicens: Amen dico vobis: Quamdiu non fecistis uni de minoribus his, nec mihi fecistis. <span class="Versetto" id="MT25_46">46&#160;</span>Et ibunt hi in supplicium æternum: justi autem in vitam æternam.<a href='#FN653'>‡‡</a></p>

  <p class='pT4' id='MT26_0'>26</p>

  <p class='Normale'><span class="Versetto" id="MT26_1">1&#160;</span>Et factum est: cum consummasset Jesus sermones hos omnes, dixit discipulis suis:<a href='#FN654'>*</a> <span class="Versetto" id="MT26_2">2&#160;</span>Scitis quia post biduum Pascha fiet, et Filius hominis tradetur ut crucifigatur. <span class="Versetto" id="MT26_3">3&#160;</span>Tunc congregati sunt principes sacerdotum, et seniores populi, in atrium principis sacerdotum, qui dicebatur Caiphas: <span class="Versetto" id="MT26_4">4&#160;</span>et consilium fecerunt ut Jesum dolo tenerent, et occiderent. <span class="Versetto" id="MT26_5">5&#160;</span>Dicebant autem: Non in die festo, ne forte tumultus fieret in populo. <span class="Versetto" id="MT26_6">6&#160;</span>Cum autem Jesus esset in Bethania in domo Simonis leprosi,<a href='#FN655'>†</a> <span class="Versetto" id="MT26_7">7&#160;</span>accessit ad eum mulier habens alabastrum unguenti pretiosi, et effudit super caput ipsius recumbentis.<a href='#FN656'>‡</a> <span class="Versetto" id="MT26_8">8&#160;</span>Videntes autem discipuli, indignati sunt, dicentes: Ut quid perditio hæc?<a href='#FN657'>§</a> <span class="Versetto" id="MT26_9">9&#160;</span>potuit enim istud venundari multo, et dari pauperibus. <span class="Versetto" id="MT26_10">10&#160;</span>Sciens autem Jesus, ait illis: Quid molesti estis huic mulieri? opus enim bonum operata est in me. <span class="Versetto" id="MT26_11">11&#160;</span>Nam semper pauperes habetis vobiscum: me autem non semper habetis.<a href='#FN658'>**</a> <span class="Versetto" id="MT26_12">12&#160;</span>Mittens enim hæc unguentum hoc in corpus meum, ad sepeliendum me fecit.<a href='#FN659'>††</a> <span class="Versetto" id="MT26_13">13&#160;</span>Amen dico vobis, ubicumque prædicatum fuerit hoc Evangelium in toto mundo, dicetur et quod hæc fecit in memoriam ejus. <span class="Versetto" id="MT26_14">14&#160;</span>Tunc abiit unus de duodecim, qui dicebatur Judas Iscariotes, ad principes sacerdotum: <span class="Versetto" id="MT26_15">15&#160;</span>et ait illis: Quid vultis mihi dare, et ego vobis eum tradam? At illi constituerunt ei triginta argenteos.<a href='#FN660'>‡‡</a> <span class="Versetto" id="MT26_16">16&#160;</span>Et exinde quærebat opportunitatem ut eum traderet. <span class="Versetto" id="MT26_17">17&#160;</span>Prima autem die azymorum accesserunt discipuli ad Jesum, dicentes: Ubi vis paremus tibi comedere Pascha?<a href='#FN661'>§§</a> <span class="Versetto" id="MT26_18">18&#160;</span>At Jesus dixit: Ite in civitatem ad quemdam, et dicite ei: Magister dicit: Tempus meum prope est, apud te facio Pascha cum discipulis meis.<a href='#FN662'>***</a> <span class="Versetto" id="MT26_19">19&#160;</span>Et fecerunt discipuli sicut constituit illis Jesus, et paraverunt Pascha.<a href='#FN663'>†††</a> <span class="Versetto" id="MT26_20">20&#160;</span>Vespere autem facto, discumbebat cum duodecim discipulis suis. <span class="Versetto" id="MT26_21">21&#160;</span>Et edentibus illis, dixit: Amen dico vobis, quia unus vestrum me traditurus est.<a href='#FN664'>‡‡‡</a> <span class="Versetto" id="MT26_22">22&#160;</span>Et contristati valde, cœperunt singuli dicere: Numquid ego sum Domine?<a href='#FN665'>§§§</a> <span class="Versetto" id="MT26_23">23&#160;</span>At ipse respondens, ait: Qui intingit mecum manum in paropside, hic me tradet.<a href='#FN666'>*</a> <span class="Versetto" id="MT26_24">24&#160;</span>Filius quidem hominis vadit, sicut scriptum est de illo: væ autem homini illi, per quem Filius hominis tradetur ! bonum erat ei, si natus non fuisset homo ille.<a href='#FN667'>†</a> <span class="Versetto" id="MT26_25">25&#160;</span>Respondens autem Judas, qui tradidit eum, dixit: Numquid ego sum Rabbi? Ait illi: Tu dixisti.<a href='#FN668'>‡</a> <span class="Versetto" id="MT26_26">26&#160;</span>Cœnantibus autem eis, accepit Jesus panem, et benedixit, ac fregit, deditque discipulis suis, et ait: Accipite, et comedite: hoc est corpus meum.<a href='#FN669'>§</a> <span class="Versetto" id="MT26_27">27&#160;</span>Et accipiens calicem, gratias egit: et dedit illis, dicens: Bibite ex hoc omnes.<a href='#FN670'>**</a> <span class="Versetto" id="MT26_28">28&#160;</span>Hic est enim sanguis meus novi testamenti, qui pro multis effundetur in remissionem peccatorum. <span class="Versetto" id="MT26_29">29&#160;</span>Dico autem vobis: non bibam amodo de hoc genimine vitis usque in diem illum, cum illud bibam vobiscum novum in regno Patris mei.<a href='#FN671'>††</a> <span class="Versetto" id="MT26_30">30&#160;</span>Et hymno dicto, exierunt in montem Oliveti.<a href='#FN672'>‡‡</a> <span class="Versetto" id="MT26_31">31&#160;</span>Tunc dicit illis Jesus: Omnes vos scandalum patiemini in me in ista nocte. Scriptum est enim: Percutiam pastorem, et dispergentur oves gregis.<a href='#FN673'>§§</a> <span class="Versetto" id="MT26_32">32&#160;</span>Postquam autem resurrexero, præcedam vos in Galilæam.<a href='#FN674'>***</a> <span class="Versetto" id="MT26_33">33&#160;</span>Respondens autem Petrus, ait illi: Et si omnes scandalizati fuerint in te, ego numquam scandalizabor.<a href='#FN675'>†††</a> <span class="Versetto" id="MT26_34">34&#160;</span>Ait illi Jesus: Amen dico tibi, quia in hac nocte, antequam gallus cantet, ter me negabis. <span class="Versetto" id="MT26_35">35&#160;</span>Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt. <span class="Versetto" id="MT26_36">36&#160;</span>Tunc venit Jesus cum illis in villam, quæ dicitur Gethsemani, et dixit discipulis suis: Sedete hic donec vadam illuc, et orem.<a href='#FN676'>‡‡‡</a> <span class="Versetto" id="MT26_37">37&#160;</span>Et assumpto Petro, et duobus filiis Zebedæi, cœpit contristari et mœstus esse.<a href='#FN677'>§§§</a> <span class="Versetto" id="MT26_38">38&#160;</span>Tunc ait illis: Tristis est anima mea usque ad mortem: sustinete hic, et vigilate mecum.<a href='#FN678'>*</a> <span class="Versetto" id="MT26_39">39&#160;</span>Et progressus pusillum, procidit in faciem suam, orans, et dicens: Pater mi, si possibile est, transeat a me calix iste: verumtamen non sicut ego volo, sed sicut tu.<a href='#FN679'>†</a> <span class="Versetto" id="MT26_40">40&#160;</span>Et venit ad discipulos suos, et invenit eos dormientes, et dicit Petro: Sic non potuistis una hora vigilare mecum? <span class="Versetto" id="MT26_41">41&#160;</span>Vigilate, et orate ut non intretis in tentationem. Spiritus quidem promptus est, caro autem infirma.<a href='#FN680'>‡</a> <span class="Versetto" id="MT26_42">42&#160;</span>Iterum secundo abiit, et oravit, dicens: Pater mi, si non potest hic calix transire nisi bibam illum, fiat voluntas tua.<a href='#FN681'>§</a> <span class="Versetto" id="MT26_43">43&#160;</span>Et venit iterum, et invenit eos dormientes: erant enim oculi eorum gravati. <span class="Versetto" id="MT26_44">44&#160;</span>Et relictis illis, iterum abiit, et oravit tertio, eumdem sermonem dicens.<a href='#FN682'>**</a> <span class="Versetto" id="MT26_45">45&#160;</span>Tunc venit ad discipulos suos, et dicit illis: Dormite jam, et requiescite: ecce appropinquavit hora, et Filius hominis tradetur in manus peccatorum. <span class="Versetto" id="MT26_46">46&#160;</span>Surgite, eamus: ecce appropinquavit qui me tradet. <span class="Versetto" id="MT26_47">47&#160;</span>Adhuc eo loquente, ecce Judas unus de duodecim venit, et cum eo turba multa cum gladiis et fustibus, missi a principibus sacerdotum, et senioribus populi.<a href='#FN683'>††</a> <span class="Versetto" id="MT26_48">48&#160;</span>Qui autem tradidit eum, dedit illis signum, dicens: Quemcumque osculatus fuero, ipse est, tenete eum.<a href='#FN684'>‡‡</a> <span class="Versetto" id="MT26_49">49&#160;</span>Et confestim accedens ad Jesum, dixit: Ave Rabbi. Et osculatus est eum.<a href='#FN685'>§§</a> <span class="Versetto" id="MT26_50">50&#160;</span>Dixitque illi Jesus: Amice, ad quid venisti? Tunc accesserunt, et manus injecerunt in Jesum, et tenuerunt eum. <span class="Versetto" id="MT26_51">51&#160;</span>Et ecce unus ex his qui erant cum Jesu, extendens manum, exemit gladium suum, et percutiens servum principis sacerdotum amputavit auriculam ejus. <span class="Versetto" id="MT26_52">52&#160;</span>Tunc ait illi Jesus: Converte gladium tuum in locum suum: omnes enim, qui acceperint gladium, gladio peribunt.<a href='#FN686'>***</a> <span class="Versetto" id="MT26_53">53&#160;</span>An putas, quia non possum rogare patrem meum, et exhibebit mihi modo plusquam duodecim legiones angelorum?<a href='#FN687'>†††</a> <span class="Versetto" id="MT26_54">54&#160;</span>Quomodo ergo implebuntur Scripturæ, quia sic oportet fieri? <span class="Versetto" id="MT26_55">55&#160;</span>In illa hora dixit Jesus turbis: Tamquam ad latronem existis cum gladiis et fustibus comprehendere me: quotidie apud vos sedebam docens in templo, et non me tenuistis.<a href='#FN688'>‡‡‡</a> <span class="Versetto" id="MT26_56">56&#160;</span>Hoc autem totum factum est, ut adimplerentur Scripturæ prophetarum. Tunc discipuli omnes, relicto eo, fugerunt. <span class="Versetto" id="MT26_57">57&#160;</span>At illi tenentes Jesum, duxerunt ad Caipham principem sacerdotum, ubi scribæ et seniores convenerant.<a href='#FN689'>§§§</a> <span class="Versetto" id="MT26_58">58&#160;</span>Petrus autem sequebatur eum a longe, usque in atrium principis sacerdotum. Et ingressus intro, sedebat cum ministris, ut videret finem.<a href='#FN690'>*</a> <span class="Versetto" id="MT26_59">59&#160;</span>Principes autem sacerdotum, et omne concilium, quærebant falsum testimonium contra Jesum, ut eum morti traderent: <span class="Versetto" id="MT26_60">60&#160;</span>et non invenerunt, cum multi falsi testes accessissent. Novissime autem venerunt duo falsi testes, <span class="Versetto" id="MT26_61">61&#160;</span>et dixerunt: Hic dixit: Possum destruere templum Dei, et post triduum reædificare illud. <span class="Versetto" id="MT26_62">62&#160;</span>Et surgens princeps sacerdotum, ait illi: Nihil respondes ad ea, quæ isti adversum te testificantur? <span class="Versetto" id="MT26_63">63&#160;</span>Jesus autem tacebat. Et princeps sacerdotum ait illi: Adjuro te per Deum vivum, ut dicas nobis si tu es Christus Filius Dei. <span class="Versetto" id="MT26_64">64&#160;</span>Dicit illi Jesus: Tu dixisti. Verumtamen dico vobis, amodo videbitis Filium hominis sedentem a dextris virtutis Dei, et venientem in nubibus cæli.<a href='#FN691'>†</a> <span class="Versetto" id="MT26_65">65&#160;</span>Tunc princeps sacerdotum scidit vestimenta sua, dicens: Blasphemavit: quid adhuc egemus testibus? ecce nunc audistis blasphemiam:<a href='#FN692'>‡</a> <span class="Versetto" id="MT26_66">66&#160;</span>quid vobis videtur? At illi respondentes dixerunt: Reus est mortis. <span class="Versetto" id="MT26_67">67&#160;</span>Tunc exspuerunt in faciem ejus, et colaphis eum ceciderunt, alii autem palmas in faciem ejus dederunt,<a href='#FN693'>§</a> <span class="Versetto" id="MT26_68">68&#160;</span>dicentes: Prophetiza nobis Christe, quis est qui te percussit?<a href='#FN694'>**</a> <span class="Versetto" id="MT26_69">69&#160;</span>Petrus vero sedebat foris in atrio: et accessit ad eum una ancilla, dicens: Et tu cum Jesu Galilæo eras.<a href='#FN695'>††</a> <span class="Versetto" id="MT26_70">70&#160;</span>At ille negavit coram omnibus, dicens: Nescio quid dicis. <span class="Versetto" id="MT26_71">71&#160;</span>Exeunte autem illo januam, vidit eum alia ancilla, et ait his qui erant ibi: Et hic erat cum Jesu Nazareno. <span class="Versetto" id="MT26_72">72&#160;</span>Et iterum negavit cum juramento: Quia non novi hominem.<a href='#FN696'>‡‡</a> <span class="Versetto" id="MT26_73">73&#160;</span>Et post pusillum accesserunt qui stabant, et dixerunt Petro: Vere et tu ex illis es: nam et loquela tua manifestum te facit.<a href='#FN697'>§§</a> <span class="Versetto" id="MT26_74">74&#160;</span>Tunc cœpit detestari et jurare quia non novisset hominem. Et continuo gallus cantavit.<a href='#FN698'>***</a> <span class="Versetto" id="MT26_75">75&#160;</span>Et recordatus est Petrus verbi Jesu, quod dixerat: Priusquam gallus cantet, ter me negabis. Et egressus foras, flevit amare.<a href='#FN699'>†††</a></p>

  <p class='pT4' id='MT27_0'>27</p>

  <p class='Normale'><span class="Versetto" id="MT27_1">1&#160;</span>Mane autem facto, consilium inierunt omnes principes sacerdotum et seniores populi adversus Jesum, ut eum morti traderent.<a href='#FN700'>*</a> <span class="Versetto" id="MT27_2">2&#160;</span>Et vinctum adduxerunt eum, et tradiderunt Pontio Pilato præsidi. <span class="Versetto" id="MT27_3">3&#160;</span>Tunc videns Judas, qui eum tradidit, quod damnatus esset, pœnitentia ductus, retulit triginta argenteos principibus sacerdotum, et senioribus, <span class="Versetto" id="MT27_4">4&#160;</span>dicens: Peccavi, tradens sanguinem justum. At illi dixerunt: Quid ad nos? tu videris.<a href='#FN701'>†</a> <span class="Versetto" id="MT27_5">5&#160;</span>Et projectis argenteis in templo, recessit: et abiens laqueo se suspendit.<a href='#FN702'>‡</a> <span class="Versetto" id="MT27_6">6&#160;</span>Principes autem sacerdotum, acceptis argenteis, dixerunt: Non licet eos mittere in corbonam: quia pretium sanguinis est.<a href='#FN703'>§</a> <span class="Versetto" id="MT27_7">7&#160;</span>Consilio autem inito, emerunt ex illis agrum figuli, in sepulturam peregrinorum. <span class="Versetto" id="MT27_8">8&#160;</span>Propter hoc vocatus est ager ille, Haceldama, hoc est, Ager sanguinis, usque in hodiernum diem. <span class="Versetto" id="MT27_9">9&#160;</span>Tunc impletum est quod dictum est per Jeremiam prophetam, dicentem: Et acceperunt triginta argenteos pretium appretiati, quem appretiaverunt a filiis Israël:<a href='#FN704'>**</a> <span class="Versetto" id="MT27_10">10&#160;</span>et dederunt eos in agrum figuli, sicut constituit mihi Dominus. <span class="Versetto" id="MT27_11">11&#160;</span>Jesus autem stetit ante præsidem, et interrogavit eum præses, dicens: Tu es rex Judæorum? Dicit illi Jesus: Tu dicis.<a href='#FN705'>††</a> <span class="Versetto" id="MT27_12">12&#160;</span>Et cum accusaretur a principibus sacerdotum et senioribus, nihil respondit. <span class="Versetto" id="MT27_13">13&#160;</span>Tunc dicit illi Pilatus: Non audis quanta adversum te dicunt testimonia? <span class="Versetto" id="MT27_14">14&#160;</span>Et non respondit ei ad ullum verbum, ita ut miraretur præses vehementer. <span class="Versetto" id="MT27_15">15&#160;</span>Per diem autem solemnem consueverat præses populo dimittere unum vinctum, quem voluissent: <span class="Versetto" id="MT27_16">16&#160;</span>habebat autem tunc vinctum insignem, qui dicebatur Barrabas.<a href='#FN706'>‡‡</a> <span class="Versetto" id="MT27_17">17&#160;</span>Congregatis ergo illis, dixit Pilatus: Quem vultis dimittam vobis: Barabbam, an Jesum, qui dicitur Christus?<a href='#FN707'>§§</a> <span class="Versetto" id="MT27_18">18&#160;</span>Sciebat enim quod per invidiam tradidissent eum. <span class="Versetto" id="MT27_19">19&#160;</span>Sedente autem illo pro tribunali, misit ad eum uxor ejus, dicens: Nihil tibi, et justo illi: multa enim passa sum hodie per visum propter eum.<a href='#FN708'>***</a> <span class="Versetto" id="MT27_20">20&#160;</span>Principes autem sacerdotum et seniores persuaserunt populis ut peterent Barabbam, Jesum vero perderent. <span class="Versetto" id="MT27_21">21&#160;</span>Respondens autem præses, ait illis: Quem vultis vobis de duobus dimitti? At illi dixerunt: Barabbam.<a href='#FN709'>†††</a> <span class="Versetto" id="MT27_22">22&#160;</span>Dicit illis Pilatus: Quid igitur faciam de Jesu, qui dicitur Christus?<a href='#FN710'>‡‡‡</a> <span class="Versetto" id="MT27_23">23&#160;</span>Dicunt omnes: Crucifigatur. Ait illis præses: Quid enim mali fecit? At illi magis clamabant dicentes: Crucifigatur. <span class="Versetto" id="MT27_24">24&#160;</span>Videns autem Pilatus quia nihil proficeret, sed magis tumultus fieret: accepta aqua, lavit manus coram populo, dicens: Innocens ego sum a sanguine justi hujus: vos videritis.<a href='#FN711'>§§§</a> <span class="Versetto" id="MT27_25">25&#160;</span>Et respondens universus populus, dixit: Sanguis ejus super nos, et super filios nostros.<a href='#FN712'>*</a> <span class="Versetto" id="MT27_26">26&#160;</span>Tunc dimisit illis Barabbam: Jesum autem flagellatum tradidit eis ut crucifigeretur.<a href='#FN713'>†</a> <span class="Versetto" id="MT27_27">27&#160;</span>Tunc milites præsidis suscipientes Jesum in prætorium, congregaverunt ad eum universam cohortem: <span class="Versetto" id="MT27_28">28&#160;</span>et exuentes eum, chlamydem coccineam circumdederunt ei,<a href='#FN714'>‡</a> <span class="Versetto" id="MT27_29">29&#160;</span>et plectentes coronam de spinis, posuerunt super caput ejus, et arundinem in dextera ejus. Et genu flexo ante eum, illudebant ei, dicentes: Ave rex Judæorum. <span class="Versetto" id="MT27_30">30&#160;</span>Et exspuentes in eum, acceperunt arundinem, et percutiebant caput ejus. <span class="Versetto" id="MT27_31">31&#160;</span>Et postquam illuserunt ei, exuerunt eum chlamyde, et induerunt eum vestimentis ejus, et duxerunt eum ut crucifigerent. <span class="Versetto" id="MT27_32">32&#160;</span>Exeuntes autem invenerunt hominem Cyrenæum, nomine Simonem: hunc angariaverunt ut tolleret crucem ejus.<a href='#FN715'>§</a> <span class="Versetto" id="MT27_33">33&#160;</span>Et venerunt in locum qui dicitur Golgotha, quod est Calvariæ locus.<a href='#FN716'>**</a> <span class="Versetto" id="MT27_34">34&#160;</span>Et dederunt ei vinum bibere cum felle mistum. Et cum gustasset, noluit bibere.<a href='#FN717'>††</a> <span class="Versetto" id="MT27_35">35&#160;</span>Postquam autem crucifixerunt eum, diviserunt vestimenta ejus, sortem mittentes: ut impleretur quod dictum est per prophetam dicentem: Diviserunt sibi vestimenta mea, et super vestem meam miserunt sortem.<a href='#FN718'>‡‡</a> <span class="Versetto" id="MT27_36">36&#160;</span>Et sedentes servabant eum. <span class="Versetto" id="MT27_37">37&#160;</span>Et imposuerunt super caput ejus causam ipsius scriptam: Hic est Jesus rex Judæorum.<a href='#FN719'>§§</a> <span class="Versetto" id="MT27_38">38&#160;</span>Tunc crucifixi sunt cum eo duo latrones: unus a dextris, et unus a sinistris.<a href='#FN720'>***</a> <span class="Versetto" id="MT27_39">39&#160;</span>Prætereuntes autem blasphemabant eum moventes capita sua,<a href='#FN721'>†††</a> <span class="Versetto" id="MT27_40">40&#160;</span>et dicentes: Vah ! qui destruis templum Dei, et in triduo illud reædificas: salva temetipsum: si Filius Dei es, descende de cruce.<a href='#FN722'>‡‡‡</a> <span class="Versetto" id="MT27_41">41&#160;</span>Similiter et principes sacerdotum illudentes cum scribis et senioribus dicebant: <span class="Versetto" id="MT27_42">42&#160;</span>Alios salvos fecit, seipsum non potest salvum facere: si rex Israël est, descendat nunc de cruce, et credimus ei:<a href='#FN723'>§§§</a> <span class="Versetto" id="MT27_43">43&#160;</span>confidit in Deo: liberet nunc, si vult eum: dixit enim: Quia Filius Dei sum. <span class="Versetto" id="MT27_44">44&#160;</span>Idipsum autem et latrones, qui crucifixi erant cum eo, improperabant ei.<a href='#FN724'>*</a> <span class="Versetto" id="MT27_45">45&#160;</span>A sexta autem hora tenebræ factæ sunt super universam terram usque ad horam nonam.<a href='#FN725'>†</a> <span class="Versetto" id="MT27_46">46&#160;</span>Et circa horam nonam clamavit Jesus voce magna, dicens: Eli, Eli, lamma sabacthani? hoc est: Deus meus, Deus meus, ut quid dereliquisti me?<a href='#FN726'>‡</a> <span class="Versetto" id="MT27_47">47&#160;</span>Quidam autem illic stantes, et audientes, dicebant: Eliam vocat iste.<a href='#FN727'>§</a> <span class="Versetto" id="MT27_48">48&#160;</span>Et continuo currens unus ex eis, acceptam spongiam implevit aceto, et imposuit arundini, et dabat ei bibere. <span class="Versetto" id="MT27_49">49&#160;</span>Ceteri vero dicebant: Sine, videamus an veniat Elias liberans eum.<a href='#FN728'>**</a> <span class="Versetto" id="MT27_50">50&#160;</span>Jesus autem iterum clamans voce magna, emisit spiritum. <span class="Versetto" id="MT27_51">51&#160;</span>Et ecce velum templi scissum est in duas partes a summo usque deorsum: et terra mota est, et petræ scissæ sunt,<a href='#FN729'>††</a> <span class="Versetto" id="MT27_52">52&#160;</span>et monumenta aperta sunt: et multa corpora sanctorum, qui dormierant, surrexerunt.<a href='#FN730'>‡‡</a> <span class="Versetto" id="MT27_53">53&#160;</span>Et exeuntes de monumentis post resurrectionem ejus, venerunt in sanctam civitatem, et apparuerunt multis.<a href='#FN731'>§§</a> <span class="Versetto" id="MT27_54">54&#160;</span>Centurio autem, et qui cum eo erant, custodientes Jesum, viso terræmotu, et his quæ fiebant, timuerunt valde, dicentes: Vere Filius Dei erat iste.<a href='#FN732'>***</a> <span class="Versetto" id="MT27_55">55&#160;</span>Erant autem ibi mulieres multæ a longe, quæ secutæ erant Jesum a Galilæa, ministrantes ei:<a href='#FN733'>†††</a> <span class="Versetto" id="MT27_56">56&#160;</span>inter quas erat Maria Magdalene, et Maria Jacobi, et Joseph mater, et mater filiorum Zebedæi.<a href='#FN734'>‡‡‡</a> <span class="Versetto" id="MT27_57">57&#160;</span>Cum autem sero factum esset, venit quidam homo dives ab Arimathæa, nomine Joseph, qui et ipse discipulus erat Jesu:<a href='#FN735'>§§§</a> <span class="Versetto" id="MT27_58">58&#160;</span>hic accessit ad Pilatum, et petiit corpus Jesu. Tunc Pilatus jussit reddi corpus. <span class="Versetto" id="MT27_59">59&#160;</span>Et accepto corpore, Joseph involvit illud in sindone munda,<a href='#FN736'>*</a> <span class="Versetto" id="MT27_60">60&#160;</span>et posuit illud in monumento suo novo, quod exciderat in petra. Et advolvit saxum magnum ad ostium monumenti, et abiit.<a href='#FN737'>†</a> <span class="Versetto" id="MT27_61">61&#160;</span>Erant autem ibi Maria Magdalene, et altera Maria, sedentes contra sepulchrum.<a href='#FN738'>‡</a> <span class="Versetto" id="MT27_62">62&#160;</span>Altera autem die, quæ est post Parasceven, convenerunt principes sacerdotum et pharisæi ad Pilatum, <span class="Versetto" id="MT27_63">63&#160;</span>dicentes: Domine, recordati sumus, quia seductor ille dixit adhuc vivens: Post tres dies resurgam.<a href='#FN739'>§</a> <span class="Versetto" id="MT27_64">64&#160;</span>Jube ergo custodiri sepulchrum usque in diem tertium: ne forte veniant discipuli ejus, et furentur eum, et dicant plebi: Surrexit a mortuis: et erit novissimus error pejor priore. <span class="Versetto" id="MT27_65">65&#160;</span>Ait illis Pilatus: Habetis custodiam, ite, custodite sicut scitis. <span class="Versetto" id="MT27_66">66&#160;</span>Illi autem abeuntes, munierunt sepulchrum, signantes lapidem, cum custodibus.<a href='#FN740'>**</a></p>

  <p class='pT4' id='MT28_0'>28</p>

  <p class='Normale'><span class="Versetto" id="MT28_1">1&#160;</span>Vespere autem sabbati, quæ lucescit in prima sabbati, venit Maria Magdalene, et altera Maria, videre sepulchrum.<a href='#FN741'>*</a> <span class="Versetto" id="MT28_2">2&#160;</span>Et ecce terræmotus factus est magnus. Angelus enim Domini descendit de cælo: et accedens revolvit lapidem, et sedebat super eum:<a href='#FN742'>†</a> <span class="Versetto" id="MT28_3">3&#160;</span>erat autem aspectus ejus sicut fulgur: et vestimentum ejus sicut nix.<a href='#FN743'>‡</a> <span class="Versetto" id="MT28_4">4&#160;</span>Præ timore autem ejus exterriti sunt custodes, et facti sunt velut mortui. <span class="Versetto" id="MT28_5">5&#160;</span>Respondens autem angelus dixit mulieribus: Nolite timere vos: scio enim, quod Jesum, qui crucifixus est, quæritis.<a href='#FN744'>§</a> <span class="Versetto" id="MT28_6">6&#160;</span>Non est hic: surrexit enim, sicut dixit: venite, et videte locum ubi positus erat Dominus. <span class="Versetto" id="MT28_7">7&#160;</span>Et cito euntes, dicite discipulis ejus quia surrexit: et ecce præcedit vos in Galilæam: ibi eum videbitis: ecce prædixi vobis.<a href='#FN745'>**</a> <span class="Versetto" id="MT28_8">8&#160;</span>Et exierunt cito de monumento cum timore et gaudio magno, currentes nuntiare discipulis ejus.<a href='#FN746'>††</a> <span class="Versetto" id="MT28_9">9&#160;</span>Et ecce Jesus occurrit illis, dicens: Avete. Illæ autem accesserunt, et tenuerunt pedes ejus, et adoraverunt eum.<a href='#FN747'>‡‡</a> <span class="Versetto" id="MT28_10">10&#160;</span>Tunc ait illis Jesus: Nolite timere: ite, nuntiare fratribus meis ut eant in Galilæam; ibi me videbunt.<a href='#FN748'>§§</a> <span class="Versetto" id="MT28_11">11&#160;</span>Quæ cum abiissent, ecce quidam de custodibus venerunt in civitatem, et nuntiaverunt principibus sacerdotum omnia quæ facta fuerant. <span class="Versetto" id="MT28_12">12&#160;</span>Et congregati cum senioribus consilio accepto, pecuniam copiosam dederunt militibus,<a href='#FN749'>***</a> <span class="Versetto" id="MT28_13">13&#160;</span>dicentes: Dicite quia discipuli ejus nocte venerunt, et furati sunt eum, nobis dormientibus.<a href='#FN750'>†††</a> <span class="Versetto" id="MT28_14">14&#160;</span>Et si hoc auditum fuerit a præside, nos suadebimus ei, et securos vos faciemus. <span class="Versetto" id="MT28_15">15&#160;</span>At illi, accepta pecunia, fecerunt sicut erant edocti. Et divulgatum est verbum istud apud Judæos, usque in hodiernum diem. <span class="Versetto" id="MT28_16">16&#160;</span>Undecim autem discipuli abierunt in Galilæam in montem ubi constituerat illis Jesus.<a href='#FN751'>‡‡‡</a> <span class="Versetto" id="MT28_17">17&#160;</span>Et videntes eum adoraverunt: quidam autem dubitaverunt.<a href='#FN752'>§§§</a> <span class="Versetto" id="MT28_18">18&#160;</span>Et accedens Jesus locutus est eis, dicens: Data est mihi omnis potestas in cælo et in terra:<a href='#FN753'>*</a> <span class="Versetto" id="MT28_19">19&#160;</span>euntes ergo docete omnes gentes: baptizantes eos in nomine Patris, et Filii, et Spiritus Sancti:<a href='#FN754'>†</a> <span class="Versetto" id="MT28_20">20&#160;</span>docentes eos servare omnia quæcumque mandavi vobis: et ecce ego vobiscum sum omnibus diebus, usque ad consummationem sæculi.<a href='#FN755'>‡</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#MT1_1"><span class="notemark">*</span> 1:1</a> <span class="fk">Prologus</span><span class="ft"> Incipit Matthæus cum primo prædicasset Evangelium in Judæa, volens transire ad gentes, primus Evangelium scripsit Hebraice: quod fratribus a quibus ibat, ad memoriam reliquit. Sicut enim necesse fuit ad confirmationem fidei Evangelium prædicare, sic et contra hæreticos scribi. Cum autem plures Evangelium scripserint, quatuor tantum habent auctoritatis testimonium: quia per quatuor mundi partes fidem nuntiant Trinitatis, et sunt quasi quatuor rotæ in quadriga Domini, quæ vehit eum per prædicationem Evangelii, et genus humanum quadrifida morte peremptum eorum erat prædicatione vivificandum: unde et aliorum evangelia deciderunt, nec recepta sunt: quia nolebant præfinitum numerum cessari propter virtutem sacramenti. Designantur etiam evangelistæ quatuor figuris, quæ non sunt deceptoriæ, sed jucundi mysterii sibi consciæ. Matthæus in homine intelligitur: quia circa humanitatem Christi principaliter immoratur. Marcus in leone, quia agit de resurrectione. Lucas in vitulo, agens de sacerdotio. Joannes in aquila, scribens sacramenta Divinitatis. Christus vero quem describunt, homo fuit de virgine natus: vitulus in immolatione, leo in resurrectione, aquila in ascensione. Vel in homine humanitas, in vitulo sacerdotium, in leone regnum, in aquila exprimitur Divinitatis sacramentum. </span><span class="fk">Liber generationis. </span><span class="ft"> HIER. Hebræi voluminibus suis a principiis nomen imponunt, ut liber Genesis, etc., usque ad sed hic mos est in multis, maxime in prophetis, ut visio Isaiæ, subaudis hæc est. </span><span class="fk">Filii David. </span><span class="ft"> Ordo præposterus ne præmisso Abraham, generationis contextio interrumperetur. Horum duorum specialiter dicitur Filius: quia unus primus inter patriarchas, alter inter reges ad quos facta est de Christo promissio, ut Judæis Christum ex lege venturum aperiret, in quo viderent vaticinia impleri. </span><span class="fk">Filii David filii Abraham. </span><span class="ft"> Hos duos de omnibus elegit quorum Filius dicitur Christus, ut Judæis quibus scribit, scientibus ex lege Christum venturum, appareret hic esse qui diu erat promissus, in quo viderentur impleri omnia vaticinia; his enim solis in Veteri Testamento legitur facta promissio Abrahæ, </span><span class="fk">et benedicentur in semine tuo omnes gentes terræ</span><span class="ft"> Gen. 22.. Abraham et David sunt duæ columnæ versantes in lege quasi in vestibulo ante ostium quod est Christus: quas ambit funiculus duodecim cubitorum, id est fides apostolorum. Amplectitur hos in genealogia patres, de quorum medio ostium Christus aperitur credentibus.</span></p>
  </aside>

  <aside id="FN2">
    <p class="f"><a class="notebackref" href="#MT1_2"><span class="notemark">†</span> 1:2</a> <span class="fk">Abraham genuit Isaac: Isaac autem genuit Jacob.</span><span class="ft">Ab eo congrue sit generationis exordium cui promissus est primum, in quo est benedictio omnium. Matthæus generationem incipit ab exordio promissionis. Et etiam usque in finem libri hæc agitur, ut qui ex hac generatione natus est, Deus et homo intelligatur. Ab initio ab eo cui primum facta est promissio fidei incipit, ut in hoc patre discant cui primum facta est promissio, qui et quales esse debeant qui volunt in ejus semine benedici. Matthæus generationem descendendo incipit vel computat: quia humanitatem Christi ostendit, per quam Deus ad homines descendit. Lucas ascendendo referens formam sacramenti aperit. A baptismo enim incipiens usque ad Deum ascendit, ostendens baptizatos ascendere ad hoc, ut sint filii Dei. </span><span class="fk">Genuit. </span><span class="ft"> Matthæus ponit, </span><span class="fk">genuit: </span><span class="ft"> qui naturæ filios tantum numerat. Lucas: </span><span class="fk">Qui fuit: </span><span class="ft"> qui aliquos secundum legem vel per adoptionem filios interponit. Matthæus ponit genuit, et non generavit, forsitan ut ille cognosceretur in fine ostensus de quo dicitur: </span><span class="fk">Ego hodie genui te</span><span class="ft"> Psal. 2.. </span><span class="fk">Judam et fratres. </span><span class="ft"> Ideo solus Judas nominatim exprimitur, ut eum cognosceres qui ex ejus stirpe fuerat promissus. Fratres Judæ memorat prætermissis fratribus Isaac et Jacob: quia illi a populo Dei quasi alieni sunt repulsi: hi velut hæredes in libro vitæ scripti, et quasi patriarchæ duodecim, in quibus et numerus apostolorum signatur. Sed nominatim non exprimuntur, ne ultra numerum sacramenti generatio extendatur. In semine prædictorum patrum Christus intravit in Ægyptum quod præsagiens inimicus populum premebat, et non feminas, sed mares interimebat, ut eum exstingueret. De Juda Christus quem omnes gentes susceperunt: quo veniente jam Herodes alienigena principabatur.</span></p>
  </aside>

  <aside id="FN3">
    <p class="f"><a class="notebackref" href="#MT1_3"><span class="notemark">‡</span> 1:3</a> <span class="fk">Judas autem. </span><span class="ft"> Judas genuit Phares et Zaram antequam intraret Ægyptum in quam ambo postea cum patre transierunt. </span><span class="fk">Phares autem genuit Esrom. </span><span class="ft"> In Ægypto genuit Phares Esrom, et Esrom Aram, et Aram Aminadab, et Aminadab Naasson: et tunc Moyses eduxit eos de Ægypto. Naasson fuit dux sub Moyse in tribu Juda per desertum, in quo genuit Salmon. Iste Salmon fuit princeps in tribu Juda, qui cum Josue in terram promissionis intravit. Iste Salmon in terra promissionis genuit Booz de Raab. Christus est Phares, id est divisio, quia separabit oves ab hædis. Ipse est Esrom, id est sagitta vel atrium, quia penetrat corda auditorum. Habet etiam latitudinem charitatis, qua et inimicos dilexit.</span></p>
  </aside>

  <aside id="FN4">
    <p class="f"><a class="notebackref" href="#MT1_4"><span class="notemark">§</span> 1:4</a> <span class="fk">Aram autem. </span><span class="ft"> Aram </span><span class="fk">Christus electus</span><span class="ft"> vel </span><span class="fk">excelsus</span><span class="ft"> interpretatur: Electus de quo propheta: </span><span class="fk">Ecce puer meus quem elegi</span><span class="ft"> Ose. 11.. Et alibi: </span><span class="fk">Excelsus super omnes gentes Dominus</span><span class="ft"> Psal. 112.. Ipse est Aminadab, id est voluntarius, qui dicit: </span><span class="fk">Voluntarie sacrificabo tibi</span><span class="ft"> Ibid. 33.. Idem est Naasson, id est augurium, qui novit præterita, præsentia et futura. Vel Naasson serpentinus, quia Christus more serpentis omnes cavit insidias.</span></p>
  </aside>

  <aside id="FN5">
    <p class="f"><a class="notebackref" href="#MT1_5"><span class="notemark">**</span> 1:5</a> <span class="fk">Salmon autem genuit Booz. </span><span class="ft"> Christus est Salmon, id est, </span><span class="fk">sensibilis, </span><span class="ft"> quia omnia sentit. Ipse accepit Raab, id est Ecclesiam de gentibus. Raab, </span><span class="fk">fames, </span><span class="ft"> vel </span><span class="fk">beatitudo, </span><span class="ft"> vel </span><span class="fk">impetus: </span><span class="ft"> quia Ecclesia gentium esurit et sitit justitiam, et dilatata per orbem terrarum impetu doctrinæ philosophos et reges convertit. Raab ostendit coccinum in fenestra, id est in ore per confessionem Christi passionem declarat. Raab meretrix quæ nuntios Josue suscepit, quam Salmon princeps tribus Judæ sibi copulavit, significat Ecclesiam de gentibus, quæ principi ex Juda, id est Christo copulatur. Et sola cum suis salvatur, dum Jericho, id est præsens sæculum, septem muris vitiorum vallatum, septem dierum tempore tubis prædicationum circumvallatur, donec </span><span class="fk">in novissima tuba</span><span class="ft"> omnes muri corruant, et novissima mors destruatur. </span><span class="fk">Booz autem. </span><span class="ft"> Booz Christus de quo dicitur: </span><span class="fk">Ecce Dominus Deus in fortitudine veniet</span><span class="ft"> Isa. 40.. Nota nullam de sanctis feminis in genealogia Christi assumi, sed quas Scriptura reprehendit. Debuit enim de peccatoribus nasci, qui pro peccatoribus venerat, ut discerent sui peccata patrum sibi non obesse. Unde agnus in Pascha immolandus jussus est assumi ex capris et ovibus id est ex justis et peccatoribus generandus </span><span class="fk">Ex Ruth. </span><span class="ft"> Moabitide, ut ostendat impletum vaticinium Isaiæ: </span><span class="fk">Emitte agnum, Domine, dominatorem terræ</span><span class="ft"> Isa. 16.. Per hanc semen Abrahæ ad Christum deducitur. Ecclesia de gentibus per Ruth significata, priusquam ad Booz, id est ad Christum veniret, ex patre diabolo erat. Ruth significat Ecclesiam quæ est de Moab, id est de gentibus, quæ ex patre diabolo et petra deserti propter idololatriam de qua Deus suscitavit filios Abrahæ: oblita prioris gentis venit ad Booz, qui fortis dicitur, id est ad Christum, qui suscitat semen fratris sui, id est Moysi qui obiit sine liberis, </span><span class="fk">quia nihil ad perfectum adduxit lex</span><span class="ft"> Hebr. 7.. Ruth </span><span class="fk">videns</span><span class="ft"> vel </span><span class="fk">festinans; </span><span class="ft"> quia Ecclesia puro corde Deum videt quæ festinat ad bravium supernæ visionis et diffinit perseverare in fide et dilectione. </span><span class="fk">Jesse autem. </span><span class="ft"> Pater David sæpius nominatur Isai, sed binomius fuit. Hic autem ideo dicitur Jesse: ut sciret eum venisse; de quo Isaia: </span><span class="fk">Egredietur virga de radice Jesse</span><span class="ft"> Isa. 11., etc. Hic est flos quem odorat Isaac, dicens: </span><span class="fk">Ecce odor filii mei sicut odor agri pleni</span><span class="ft"> Gen. 27., quia Spiritus eum abundantissime replevit. </span><span class="fk">Regem. </span><span class="ft"> Non quod solus in hac genealogia rex, sed quia primus rex de Juda et regum principium, propter quem et cæteri in solio regni servantur: et per istum ordo generationis decurrit ad Christum qui habet regnum David.</span></p>
  </aside>

  <aside id="FN6">
    <p class="f"><a class="notebackref" href="#MT1_6"><span class="notemark">††</span> 1:6</a> <span class="fk">David autem rex. </span><span class="ft"> Mystice David, id est Christus qui Goliam, id est diabolum superavit. Ipse est manu fortis, vel visu desiderabilis. De eodem dicitur: </span><span class="fk">Dominus fortis et potens</span><span class="ft"> Psal. 23., etc. Et iterum: </span><span class="fk">Speciosus forma præ filiis hominum</span><span class="ft"> Ibid. 44.. </span><span class="fk">Uriæ. </span><span class="ft"> Uria, lux mea Dei scilicet, id est, diabolus, qui dixit: </span><span class="fk">Similis ero Altissimo</span><span class="ft"> Isa. 14.: cui Ecclesiam conjugatam Christus de solario paternæ majestatis adamavit, et pulchram factam sibi matrimonio copulavit. Urias qui est figura diaboli, </span><span class="fk">lux mea Deus</span><span class="ft"> interpretatur, qui adhuc transformat se in angelum lucis, et lucem Dei se facit.</span></p>
  </aside>

  <aside id="FN7">
    <p class="f"><a class="notebackref" href="#MT1_7"><span class="notemark">‡‡</span> 1:7</a> <span class="fk">Salomon autem. </span><span class="ft"> Christus est Salomon, id est </span><span class="fk">pacificus, </span><span class="ft"> quia ipse est pax nostra qui fecit utraque unum. Ipse est Roboam, id est impetus populi, qui velociter populos convertit ad fidem. </span><span class="fk">Roboam. </span><span class="ft"> De isto dicitur: </span><span class="fk">Dabo ipsi Roboam tribum Judam, ut remaneat lucerna David cunctis diebus in Isræl</span><span class="ft"> III Reg. 11.. Quod ad litteram non potest accipi, quia nec Isræl cunctis diebus exstitit, nec de David post Christum dux aliquis in Isræl fuit. Sed Christus lucerna est æterna in cœlesti Isræl, et ideo servatur semper. Super solium autem David dicitur sedere Christus, quia regnum David temporale figuravit æternum Christi regnum. </span><span class="fk">Abias. </span><span class="ft"> Pater Dominus, id est, Christus, qui dicit: </span><span class="fk">Ego ero illi in Patrem, quia tanquam Dominus omnia quæcunque voluit fecit</span><span class="ft"> Psal. 113.. Qui etiam est Asa, id est, attollens, quia ipse abstulit peccata mundi.</span></p>
  </aside>

  <aside id="FN8">
    <p class="f"><a class="notebackref" href="#MT1_8"><span class="notemark">§§</span> 1:8</a> <span class="fk">Josaphat, </span><span class="ft"> etc. </span><span class="fk">Judicans</span><span class="ft"> vel </span><span class="fk">judicium Dei, </span><span class="ft"> scilicet Christus qui judicat orbem terræ in æquitate. </span><span class="fk">Joram autem genuit. </span><span class="ft"> Christus est Joram, id est excelsus, qui ait: </span><span class="fk">Nemo ascendit in cœlum nisi qui descendit de cœlo filius hominis qui est in cœlo</span><span class="ft"> Joan. 3..</span></p>
  </aside>

  <aside id="FN9">
    <p class="f"><a class="notebackref" href="#MT1_9"><span class="notemark">***</span> 1:9</a> <span class="fk">Ozias autem. </span><span class="ft"> Sub Ozia, Joathan, Achaz et Ezechia, prophetavit Isaias de Christo. Propter peccata principum claudebantur ora prophetarum. </span><span class="fk">Ezechias. </span><span class="ft"> Fortis Dominus, ipse est qui dicit apostolis: </span><span class="fk">Nolite timere. </span><span class="ft"> Ezechiæ cum esset sine liberis dictum est: </span><span class="fk">Dispone domui tuæ, quia morieris tu et non vives</span><span class="ft"> Isa. 38.. Ideo flevit non propter longiorem vitam, cum sciret inde placuisse Deo Salomonem, quia non petiisset ampliores annos: sed quia dubitabat ne promissio Dei impleretur cum se sciret esse de genere David per quem oportebat venire Christum: et ipse erat sine liberis unde et dicebat Ibid. 38.: </span><span class="fk">Non videbo Dominum Deum, </span><span class="ft"> item, </span><span class="fk">non aspiciam hominem ultra, </span><span class="ft"> etc. E contra credebat, quia fidelis est qui promiserat. Deus autem sententiam quam dederat, ad probationem fidei immutat, et spatium generandi dat.</span></p>
  </aside>

  <aside id="FN10">
    <p class="f"><a class="notebackref" href="#MT1_10"><span class="notemark">†††</span> 1:10</a> <span class="fk">Manasses. </span><span class="ft"> Obliviosus. Iste est qui quasi converso peccatori dixit: </span><span class="fk">Omnium iniquitatum ejus non recordabor</span><span class="ft"> Ezech. 18.. </span><span class="fk">Amon, </span><span class="ft"> id est </span><span class="fk">fidelis</span><span class="ft"> vel </span><span class="fk">nutritius, </span><span class="ft"> significans Christum de quo dicitur: </span><span class="fk">Fidelis Dominus in omnibus viis suis, qui convocat filios, ut gallina pullos suos</span><span class="ft"> Psal. 144..</span></p>
  </aside>

  <aside id="FN11">
    <p class="f"><a class="notebackref" href="#MT1_11"><span class="notemark">‡‡‡</span> 1:11</a> <span class="fk">Josias, </span><span class="ft">id est </span><span class="fk">salus Domini</span><span class="ft"> vel </span><span class="fk">incensum. </span><span class="ft"> Ille est qui dicit: </span><span class="fk">Dirigatur oratio mea sicut incensum</span><span class="ft"> Psal. 140., etc. Josias, rex justus, quod non filii ejus quos genuit, non in transmigratione, quia nunquam transmigravit: sed secundum prædestinationem Dei ad transmigrandum, Jechoniam et fratres ejus simul ponit, ut quorum est communis iniquitas similis sit et miseria. Jechonias præparatio Domini, quia tam patrem quam filium Dominus ad transmigrandum præparavit. </span><span class="ft"> ISID. Veritas historiæ habet, quod duo fuerunt Jechoniæ, ut unus scilicet pater sit in fine præcedentis tesseradecadis, alter in principio sequentis Sed mystice secundum Augustinum unus et idem est in fide præcedentis et in principio sequentis. Sed quare prætermissus est Joachim pater Jechoniæ? forsitan ut typum Christi faceret Jechoniam bis numeravit, et Joachim ne numerus augeretur prætermisit. Omnes qui a David usque ad transmigrationem Babylonis numerantur, reges fuerunt. </span><span class="fk">Jechonias. </span><span class="ft"> Prior Jechonias, </span><span class="fk">resurrectio Domini, </span><span class="ft"> sequens Jechonias </span><span class="fk">præparatio Domini</span><span class="ft"> dicitur. Utrumque congruit Christo, qui est </span><span class="fk">resurrectio et vita</span><span class="ft"> Joan. 11..</span></p>
  </aside>

  <aside id="FN12">
    <p class="f"><a class="notebackref" href="#MT1_12"><span class="notemark">§§§</span> 1:12</a> <span class="fk">Salathiel. </span><span class="ft"> Petitio mea Deus, Christo convenit qui dicit: </span><span class="fk">Pater sancte, serva eos quos dedisti mihi, ut sint unum sicut et nos</span><span class="ft"> Joan. 17..</span></p>
  </aside>

  <aside id="FN13">
    <p class="f"><a class="notebackref" href="#MT1_13"><span class="notemark">*</span> 1:13</a> <span class="fk">Zorobabel autem genuit Abiud. </span><span class="ft"> Magister Babylonis, id est confusionis. Illi convenit qui mundum ab errore idololatriæ ad viam veritatis revocavit. Fuerunt viri studiosi ex Judæis dicti Heriles propter propinquitatem generis Christi, erantque Nazaræi, qui ordinem genealogiæ Christi partim memoriter, partim ex libris Dierum, partim ab avis et proavis retinentes secundum ordinem scripserunt. </span><span class="fk">Abiud, </span><span class="ft"> id est, </span><span class="fk">pater meus. </span><span class="ft"> Iste Christo convenit, de quo dicitur: </span><span class="fk">Ipse invocavit me: pater meus es tu</span><span class="ft"> Psal. 88., etc. </span><span class="fk">Eliachim. </span><span class="ft"> Dominus resuscitans. Ille qui dicit: </span><span class="fk">Omnis qui videt Filium et credit in eum, habebit vitam æternam, et ego resuscitabo eum</span><span class="ft"> Joan. 6., etc.</span></p>
  </aside>

  <aside id="FN14">
    <p class="f"><a class="notebackref" href="#MT1_14"><span class="notemark">†</span> 1:14</a> <span class="fk">Azor. </span><span class="ft"> Adjutus. Ille est qui dicit: </span><span class="fk">Ecce Deus adjuvit me, Dominus susceptor est animæ meæ</span><span class="ft"> Psal. 53.. </span><span class="fk">Sadoch. </span><span class="ft"> Justus, id est Christus, de quo dicitur: </span><span class="fk">Justus Dominus et justitias dilexit</span><span class="ft"> Ibid. 10.. </span><span class="fk">Achim, </span><span class="ft"> id est, </span><span class="fk">frater meus iste. </span><span class="ft"> Quis alius quam ille qui homo fieri voluit, ut possit habere fratres, de quibus diceret: </span><span class="fk">Nuntiabo nomen tuum fratribus meis</span><span class="ft"> Ibid. 21.. </span><span class="fk">Eliud, </span><span class="ft"> id est, Deus meus convenit Christo qui dicit: </span><span class="fk">Deus meus ut quid dereliquisti me</span><span class="ft"> Matth. 27.?</span></p>
  </aside>

  <aside id="FN15">
    <p class="f"><a class="notebackref" href="#MT1_15"><span class="notemark">‡</span> 1:15</a> <span class="fk">Eleazar, </span><span class="ft"> id est, </span><span class="fk">Deus meus adjutor. </span><span class="ft"> Ille est qui ex persona hominis dixit: </span><span class="fk">Deus meus sperabo in eum</span><span class="ft"> Psal. 90.. </span><span class="fk">Mathan. </span><span class="ft"> Donans vel donatus. Ille est qui dedit bona hominibus, et de quo dicitur: </span><span class="fk">Sic Deus dilexit mundum, ut Filium suum daret</span><span class="ft"> Joan. 3.. Per hos patres Christus in mundum, et omnium horum in se gerebat officium. Et dignum est ut per eamdem lineam sanctitatis ad eum ascendamus, per quam ad nos descendere est dignatus.</span></p>
  </aside>

  <aside id="FN16">
    <p class="f"><a class="notebackref" href="#MT1_16"><span class="notemark">§</span> 1:16</a> <span class="fk">Joseph. </span><span class="ft"> Apponens Christus qui Judæis gentes apposuit, qui et pater Christi dicitur, quem de sua conjuge natum adoptive suscepit: sed et putative pater dicitur. </span><span class="fk">Joseph</span><span class="ft"> Matthæus dicit filium Jacob, et Jacob filium Mathan. Lucas Joseph filium Heli, et Heli filium Mathat, sed Mathan et Mathat de eadem uxore Hesta nomine singulos genuerunt. Mathan qui per Salomonem descendit, eam prius duxit, et relicto uno filio Jacob obiit, et postea Mathat qui per Mathan descendit de David, eamdem duxit et genuit Heli, sic Jacob et Heli fratres sunt uterini. Jacob autem uxorem Heli fratris sui sine liberis defuncti, ad suscitandum semen ejus, accipiens, genuit Joseph natura suum, sed secundum legem Heli filium. Quod dicitur filius nomine ejus vocari cui suscitatur, non est verum cum Booz eum quem genuit ex Ruth, non Elimelech cui suscitatur, sed Obeth vocavit. </span><span class="fk">Virum Mariæ. </span><span class="ft"> Quid ad Christum generatio ex David deducta ad Joseph, cum Christus non ex semine Joseph? Sed non est consuetudo Scripturarum, ut ordo mulierum in generationibus texatur; et ideo non per Mariam, sed per Joseph inducitur, cum de una Joseph et Maria tribu fuerint. Unde et eam quasi propinquam cogebatur accipere, ne tribus in aliam se confunderet: unde etiam simul tanquam de una stirpe profitentur in Bethlehem redire cum singulis in suam civitatem. Exemplo Mariæ liquet fidelibus conjugatis servato pari consensu continentiam posse permanere, conjugiumque vocari non permisto corporeo sexu, sed custodito mentis affectu. Unde et Joseph vir Mariæ dicitur, quia conjugium verum est ubi conservatur amoris effectus, et in Maria fructus nuptiarum invenitur.</span></p>
  </aside>

  <aside id="FN17">
    <p class="f"><a class="notebackref" href="#MT1_17"><span class="notemark">**</span> 1:17</a> <span class="fk">Omnes itaque. </span><span class="ft"> Decurso ordine generationis tandem, in fine concludendo, evangelista recapitulat sub mystico numero.</span></p>
  </aside>

  <aside id="FN18">
    <p class="f"><a class="notebackref" href="#MT1_18"><span class="notemark">††</span> 1:18</a> <span class="fk">Christi autem generatio. </span><span class="ft"> Sine additamento, Jesu, ponit, ut eum intelligas de quo propheta: </span><span class="fk">Unxit te Deus tuus. </span><span class="ft"> Jesus, quod substantialiter illi convenit, angelo reservat, ut qui post dicturus est conceptum de Spiritu sancto, nomen ei proprium ex salvationis officio sublimius declaret. </span><span class="fk">Sic erat. </span><span class="ft"> Sicut dictum est, ut ex Joseph, origo Mariæ, quæ et de David claresceret: et Christus, non ex ejus semine, ut Deus et homo, per genealogiam homo, per hoc, de virgine de Spiritu sancto Deus ostenditur. Sic, inquam, erat ut præscripta est et mox dicetur, sicut postea signis et prodigiis manifestatur, ut totus liber Deum et hominem natum demonstret: quod est credendum ut possit intelligi. Hic enim sensus deficit humanus, ubi non est natura, sed virtus: qui non credit non intelligit quod virgo peperit, quod verbum caro factum est. </span><span class="fk">Cum esset desponsata. </span><span class="ft"> ORIG. Ideo desponsata ut significaret Ecclesiam, quæ virgo est et sponsa: et ut per Joseph, etc., usque ad desponsatio fiebat per aliquot dies ante assiduam cohabitationem, et interim erat uxor sub custodia viri. </span><span class="fk">Antequam convenirent. </span><span class="ft"> Non quod postea convenerint: ut si diceremus antequam pœnituerit, morte præventus est. Non quod postea convenerint; sed ostendit proximum tempus nuptiarum, in quo nuptiarum solemnia celebrantur. </span><span class="fk">Inventa est in utero habens. </span><span class="ft"> Invenit Joseph in utero habere, sed non de Spiritu sancto sciebat esse: cum postea ut dubius deliberaret dimittere eam, apostolus autem hoc addit ne interim surreperet suspicio lectori. Quomodo hoc factum sit, et quo ordine, vel in qua civitate Christi conceptio sit celebrata, hoc prætermissum a Luca exponitur.</span></p>
  </aside>

  <aside id="FN19">
    <p class="f"><a class="notebackref" href="#MT1_19"><span class="notemark">‡‡</span> 1:19</a> <span class="fk">Justus. </span><span class="ft"> Per fidem, qua credebat Christum de virgine nasciturum, et voluit se humiliare ante tantam gratiam. Quod justus erat, hoc est testimonium castitatis Mariæ, ut qui servat innocentem, justus dicatur: sed et pius dum nollet propalare, ex conscientia castitatis justus, ex timore pius. Sciebat illam esse inculpabilem: sed unde vel quid esset ignorabat: et ideo mediam elegit viam effugiendi, ut neque innocentem proderet, neque rei incognitæ consentiendo se reum faceret coram Deo. Vera virtus est, cum nec pietas sine justitia, nec sine pietate justitia, quæ separatæ ab invicem dilabuntur. </span><span class="fk">Et nollet eam. </span><span class="ft"> Quam desponsaverat in conjugium ducere, ne videretur quod ignorabat celare. Vel traducere ad pœnam in qua noverat non esse infamiam, quia sciebat se eam virginem accepisse, intactam servasse.</span></p>
  </aside>

  <aside id="FN20">
    <p class="f"><a class="notebackref" href="#MT1_20"><span class="notemark">§§</span> 1:20</a> <span class="fk">Hæc autem eo cogitante. </span><span class="ft"> Hic docemur diu deliberandum esse in incertis, ne peccetur temeritate levitatis. </span><span class="fk">Ecce angelus Domini. </span><span class="ft"> Quia sic pie cogitat, consolari meretur, et consilium suum meliori consilio mutatur. </span><span class="fk">Fili David. </span><span class="ft"> Recognosce quod promissum est domui David, de qua tu es et Maria, et vide impletum in ea. </span><span class="fk">Noli timere. </span><span class="ft"> Quamvis tantum sit quantum credis, et ne timeas pro reatu, sed amplectere charitatis intuitu. </span><span class="fk">Conjugem. </span><span class="ft"> Conjux erat non concubitu, sed affectu, non conjunctione corporis, sed copulatione animorum. Nota conjugem dici a prima fide desponsationis. Igitur dispensationis est, si quis permittitur aliam ducere post sacramentum sponsionis, et si nunquam debitum solvere possit. Bene Joseph vir, et Maria conjux dicitur, cum in eo servatur affectus amoris, quod verum conjugium, et in ea sine coitu est fructus nuptiarum. </span><span class="fk">In ea natum est. </span><span class="ft"> De ea nasci, est in lucem produci. In ea vero nasci, est concipi, vel secundum præsentiam angeli quam habet ex Deo: cui futurum quasi præteritum, natum dicitur. </span><span class="fk">De Spiritu sancto est. </span><span class="ft"> Spiritus sanctus dicitur Deus, et donum Dei, et charitas, et sola charitas eum incarnari fecit.</span></p>
  </aside>

  <aside id="FN21">
    <p class="f"><a class="notebackref" href="#MT1_21"><span class="notemark">***</span> 1:21</a> <span class="fk">Pariet. </span><span class="ft"> Ne videretur Joseph non esse necessarius ei, subdit: </span><span class="fk">Pariet. </span><span class="ft"> Et ita eris necessarius procurationi. </span><span class="fk">Et vocabis nomen ejus Jesum. </span><span class="ft"> Idem dicit isti quod prædixerat Mariæ ut promissum Salvatorem jam venisse tam viris quam feminis repræsentet ex voce. </span><span class="fk">Ipse enim. </span><span class="ft"> Nomen interpretatur.</span></p>
  </aside>

  <aside id="FN22">
    <p class="f"><a class="notebackref" href="#MT1_22"><span class="notemark">†††</span> 1:22</a> <span class="fk">Hoc autem, </span><span class="ft"> etc. Quod propinquo est desponsata: quod inventa est in utero habens: quod peperit virgo: quod Jesus vocatus est: quod salvat. Hoc enim ait Evangelista, quando jam omnia impleta erant. </span><span class="fk">Ut adimpleretur. </span><span class="ft"> Isaiæ prophetia, signum est præscientiæ Dei, quia quod dicit certum est a Deo præsciri: et ideo ab homine debet timeri. Nullum autem signum quod designat, efficit: sed tantum signat quod ostendit, sic prophetia non necessitatem œrum facit quæ prædicit, sed signum est præscientiæ Dei. HIER. Non est necessitas rerum ex eloquio prophetarum, sed sola exhibitio veritatis. Prophetia non fecit necessitatem eorum quæ dicit, sed signum est præscientiæ Dei. Prophetia alia est ex prædestinatione Dei, quam necesse est omnibus modis evenire, ut sine nostro impleatur arbitrio: ut hæc de qua hic agitur. Alia est ex præscientia Dei cui nostrum admiscetur arbitrium. Alia est, quæ comminatio dicitur, quæ fit ob signum animadversionis divinæ, ut fugiant a facie arcus electi, et juste pereant incauti, et non ex præscientia: quia longe aliter scitur, quam futurum comminetur.</span></p>
  </aside>

  <aside id="FN23">
    <p class="f"><a class="notebackref" href="#MT1_23"><span class="notemark">‡‡‡</span> 1:23</a> <span class="fk">Ecce virgo. </span><span class="ft"> Admiratur propheta Isaias, et quasi omnes de somno suscitans, ait: </span><span class="fk">Ecce virgo in utero habebit</span><span class="ft"> Isa. 7.. Spiritui sancto præsens erat quod in tempore nondum erat. </span><span class="fk">Ecce virgo, </span><span class="ft"> etc. Dicunt Judæi quod non est hoc nomen integritatis, sed ætatis puella. Sed quomodo tunc est signum? Sensum Isaiæ sequitur, non verba. Pro concipiet, ponit: </span><span class="fk">In utero habebit: </span><span class="ft"> et vocabunt, pro vocabis, vel vocabitur. </span><span class="fk">Emmanuel. </span><span class="ft"> Proprium est Christi, ut Jesus, quia cum his quos salvat, semper adjuvando perseverat. Tribus de causis de Veteri Testamento astruit ea quæ ponit in Evangelio: pro testificatione, ut habeat testimonium a lege et prophetis: pro confirmatione fidei, quia facilius credimus cum videmus impleta quæ sunt prædicta: pro conjunctione Novi et Veteris Testamenti.</span></p>
  </aside>

  <aside id="FN24">
    <p class="f"><a class="notebackref" href="#MT1_24"><span class="notemark">§§§</span> 1:24</a> <span class="fk">Exsurgens autem Joseph, </span><span class="ft"> etc. BEDA. Moraliter. Quisquis a Deo movetur, solvat moras, surgat a somno: faciat quod jubetur. </span><span class="fk">Fecit sicut præcepit. </span><span class="ft"> Perfecta obedientia. Fecit non tantum quod præcepit angelus, sed etiam sicut præcepit. Exhibitione servitutis, et effectu amoris obediens recte dicitur fecisse sicut præcepit ei. </span><span class="fk">Angelus Domini. </span><span class="ft"> Non relinquitur mentiendi locus, ubi officium angelorum celebratur. </span><span class="fk">Et accepit conjugem, </span><span class="ft"> etc. Ad vitandam virginis infamiam, ad celandum Salvatoris adventum, ad necessarium pueri nascentis obsequium.</span></p>
  </aside>

  <aside id="FN25">
    <p class="f"><a class="notebackref" href="#MT1_25"><span class="notemark">*</span> 1:25</a> <span class="fk">Donec peperit. </span><span class="ft"> Non quod post, quod magis constat: cum multis modis cognovit Deum esse qui natus est. Non quod postea cognoverit: sed ponitur </span><span class="fk">donec, </span><span class="ft"> pro </span><span class="fk">et, </span><span class="ft"> vel pro </span><span class="fk">æterno, </span><span class="ft"> ut: </span><span class="fk">Donec ponam inimicos tuos scabellum pedum tuorum</span><span class="ft"> Psal. 109.. Dicitur quod Joseph Mariam facie ad faciem videre non poterat, quam Spiritus sanctus a conceptione impleverat penitus. Et ideo non cognoscebat facie ad faciem quam desponsaverat, donec uterus evacuaretur: de quo hic non agitur. </span><span class="fk">Primogenitum, </span><span class="ft"> etc. Primogenitum dicitur omne quod aperit vulvam, sive aliud sequatur sive non. Vel primogenitus inter omnes electos per gratiam. Proprie autem unigenitus Dei Patris vel Mariæ dicitur.</span></p>
  </aside>

  <aside id="FN26">
    <p class="f"><a class="notebackref" href="#MT2_1"><span class="notemark">*</span> 2:1</a> <span class="fk">Cum ergo natus, </span><span class="ft">etc. Quamvis Matthæus nativitatem prætermittat, tamen adventum magorum referens, breviter eam commemorat, sic dicens: </span><span class="fk">Cum ergo. </span><span class="ft"> RAB. Quatuor hic ponuntur a prophetis roborata, nativitas, nomen, locus et tempus, etc., usque ad de adventu magorum Lucas tacet, et Matthæus exponit. </span><span class="fk">Bethehem Judæ. </span><span class="ft"> Ad differentiam illius quæ est in Galilæa, in tribu Zabulon. Duæ enim sunt Bethlehem: Bethlehem prius dicta est Ephratha, Bethlehem domus panis, quia ibi nasciturus erat Panis vivus qui de cœlo descendit, qui ponitur in præsepio: ut irrationabiles pastos, faciat socios angelorum. Significat autem Ecclesiam, quæ est domus in qua panis vivus comeditur. </span><span class="fk">In diebus. </span><span class="ft"> HIER. Hoc non ponit tantum pro tempore, sed ut videatur impletum, etc., usque ad Judæi locum insinuant: tempus adventus non cognoscunt. AUG. Manifestatus est Jesus non doctis nec justis: prævalet namque, etc., usque ad ut nullus magnus superbiret, nullus infirmus desperaret. </span><span class="fk">Venerunt. </span><span class="ft"> Magi, non post annum: quia tunc non inveniretur in præsepio, sed in Ægypto, sed decima tertia die. Fuerunt autem de terra Persarum ubi et Saba fluvius a quo regio nominatur, juxta quam et Arabia est, ubi Magi fuerunt reges. Qui etsi tria munera obtulisse dicuntur, non ideo non plures quam tres fuisse probantur, sed ut per eos gentes quæ ex tribus filiis Nœ natæ sunt, venturæ ad fidem præfigurentur: vel tot fuerunt principes, qui multos duxerunt in suo comitatu. Ideo Magi apud Jerosolymam præcipue rogant: quia per Balaam de Isræl nasciturum audierunt. Nova enim stella novum hominem indicabat. Stella, Christus quem sequi debemus, qui nisi in cordibus oriatur, rex Judæorum in Oriente non quæritur.</span></p>
  </aside>

  <aside id="FN27">
    <p class="f"><a class="notebackref" href="#MT2_2"><span class="notemark">†</span> 2:2</a> <span class="fk">Ubi est, qui natus est rex, </span><span class="ft"> etc. Confusio Judæorum est, ubi Christi nativitatem a gentibus discunt, et si non credunt, inexcusabiles sunt. </span><span class="fk">Vidimus enim stellam. </span><span class="ft"> Hæc stella Dominicæ nativitatis nuntia nunquam prius apparuit, sed eam tunc puer creavit, et Magis deputavit: quæ mox peracto officio esse desiit. Christum nondum loquentem muta stella prædicat, postea loquentem apostoli nuntiaverunt Judæis, tanquam ratione utentibus; substantia rationalis, id est, angelus ortum Christi nuntiavit. Magos vero primitias gentium nondum ratione utentium irrationalis, id est stella, perduxit. Pastoribus angeli, Magis stella, utrisque tamen loquitur lingua cœlorum, quia jam cessabat lingua prophetarum. Utrum stella orta sit in oriente, an ipsi ibi positi natam ad occidentem viderint, ambiguum est. Potuit enim nasci in oriente, et eos in Jerusalem perducere. Sed dum humanum quasi ex lege quærunt auxilium, divino deseruntur. Per stellam intellexerunt eum in Judæa natum, et ideo Jerusalem veniunt, ubi locum discentes tunc aggressi iter primum habent stellam præviam quam recognoscunt. Allegorice. Stella est illuminatio fidei quæ ad Christum ducit. Dum divertunt ad Judæos, eam amittunt: quia dum a malis consilium quærunt, veram illuminationem perdunt. LEO. Sequuntur tres viri superni luminis ductum et prævii fulgoris indicium intenta contemplatione comitantes, ad agnitionem veritatis, etc., usque ad ut eos tantæ visionis mysterium non lateret, et quod oculis ostendebatur insolitum, animis non esset obscurum.</span></p>
  </aside>

  <aside id="FN28">
    <p class="f"><a class="notebackref" href="#MT2_3"><span class="notemark">‡</span> 2:3</a> <span class="fk">Audiens autem Herodes, </span><span class="ft"> etc. Rex dicitur, ut collatione ejus qui quæritur, hic intelligatur extraneus, quia jam defecerat proprius. </span><span class="fk">Audiens autem Herodes. </span><span class="ft"> Alium regem Judæorum quam se quæri, volebat enim cum esset alienigena legitimus rex videri: et ideo codices quibus genealogia texitur cremavit. </span><span class="fk">Turbatus est, </span><span class="ft"> etc. Vel quia exitum regni sui timet, vel propter iram Romanorum si hoc pateretur, qui decreverant ne quis rex vel dominus sine eorum consilio diceretur. Nato rege cœli, rex terræ turbatus est, quia nimirum terrena altitudo confunditur cum cœlestis celsitudo prædicatur. </span><span class="fk">Cum illo. </span><span class="ft"> Propter favorem: quia sæpe populus plus eis injuste favet, quos crudeles sustinent. Unde Salomon: </span><span class="fk">Rex</span><span class="ft"> injustus </span><span class="fk">omnes ministros impios habet</span><span class="ft"> Prov. 29..</span></p>
  </aside>

  <aside id="FN29">
    <p class="f"><a class="notebackref" href="#MT2_4"><span class="notemark">§</span> 2:4</a> <span class="fk">Et congregans omnes principes sacerdotum. </span><span class="ft"> Nota diligentiam inquirentis, ut si invenerit faciat quod post se velle ostendit: sin autem, excusatus sit Romanis. Explorabat etiam, si rex eorum tristes vel lætos faciat Judæos. </span><span class="fk">Ubi Christus nasceretur. </span><span class="ft"> A Judæis quærit locum, a Magis tempus, ut de utroque fiat certus.</span></p>
  </aside>

  <aside id="FN30">
    <p class="f"><a class="notebackref" href="#MT2_5"><span class="notemark">**</span> 2:5</a> <span class="fk">In Bethlehem Judæ. </span><span class="ft"> Locum nativitatis exprimunt, quem testimonio Scripturæ didicerunt, ut ipsa eorum scientia illis fieret ad testimonium damnationis, nobis ad adjutorium fidei. Ex hoc patet, quia non ex ignorantia, sed ex cordis duritia credere noluerunt.</span></p>
  </aside>

  <aside id="FN31">
    <p class="f"><a class="notebackref" href="#MT2_6"><span class="notemark">††</span> 2:6</a> <span class="fk">Et tu, Bethlehem. </span><span class="ft"> Hoc sic ponit, ut ab eis dictum est, quia etsi non verba, veritatem sensus quodammodo ponunt.</span></p>
  </aside>

  <aside id="FN32">
    <p class="f"><a class="notebackref" href="#MT2_7"><span class="notemark">‡‡</span> 2:7</a> <span class="fk">Clam vocatis Magis. </span><span class="ft"> Remotis sacerdotibus et scribis; timebat enim ne Judæi quasi ex Dei oraculo promissum occultarent, si se velle eum perimere sentirent. Ideo etiam promisit se adorare, ne quis sentiret dolum ejus: sed sine suspicione ob gratiam favoris ei renuntiarent.</span></p>
  </aside>

  <aside id="FN33">
    <p class="f"><a class="notebackref" href="#MT2_8"><span class="notemark">§§</span> 2:8</a> <span class="fk">Adorem eum. </span><span class="ft"> Herodes devotionem pro mittit, sed gladium acuit: malitiam cordis depingens colore humilitatis. Finxit se vultu et verbis adorare eum, quem invida mente cogitabat occidere. Cujus personam repræsentant hypocritæ, qui ficte Deum quærunt, nunquam merentur invenire.</span></p>
  </aside>

  <aside id="FN34">
    <p class="f"><a class="notebackref" href="#MT2_9"><span class="notemark">***</span> 2:9</a> <span class="fk">Et ecce stella quam viderant. </span><span class="ft"> Ingressi Judæam deseruntur indicio stellæ, ut cogantur ex lege inquirere. Vel divino deseruntur auxilio qui quærunt humanum. Nec decebat signum infidelibus datum apparere domesticis legis et prophetarum; quia, </span><span class="fk">si Moysen et prophetas non audiunt: neque si quis ex mortuis, </span><span class="ft"> etc. Non tenuit æthereas vias: sed multum domui vicina, aliter non discernerent domum. Moraliter. Stella est bona exhortatio ducens ad Christum. Vel potius fides quæ est mentis illuminatio, per quam ingrediens Christum videt qui est stella matutina: et eo viso gaudet gaudio et adorare non desinit.</span></p>
  </aside>

  <aside id="FN35">
    <p class="f"><a class="notebackref" href="#MT2_10"><span class="notemark">†††</span> 2:10</a> <span class="fk">Gavisi sunt gaudio magno, </span><span class="ft"> etc. Gaudio gaudet, qui propter Deum (qui verum gaudium est) gaudet. Addit et magno, quo nihil est majus. Et valde gavisi, quia de magno potest alius plus, alius minus gaudere.</span></p>
  </aside>

  <aside id="FN36">
    <p class="f"><a class="notebackref" href="#MT2_11"><span class="notemark">‡‡‡</span> 2:11</a> <span class="fk">Et intrantes domum, </span><span class="ft"> etc. Tres Magi uno itinere Deum veniunt adorare: quia in uno Christo (qui est via) inseparabilis Trinitas ab eis erat adoranda. </span><span class="fk">Puerum cum Maria matre ejus, </span><span class="ft"> etc. Sæpe puer nominatur, ut eum agnoscant, de quo dictum est: </span><span class="fk">Puer natus est nobis. </span><span class="ft"> Cur non et Joseph cum Maria inventus est a Magis? Ne aliqua inde malæ suspicionis occasio daretur gentibus, quæ primitias suas statim nato Salvatore ad eum adorandum miserunt. </span><span class="fk">Adoraverunt eum. </span><span class="ft"> Sic confitentes Deum, quem actum esse hominem intelligunt, et moriturum quod per myrrham ostendunt. </span><span class="fk">Et apertis, </span><span class="ft"> etc. Fidem suam mysticis protestantur muneribus: Munera clausa, fides est cordis; munera aperta, etc., usque ad vel per hæc tria in eodem Christo intimantur, regia potestas, divina majestas, humana mortalitas.</span></p>
  </aside>

  <aside id="FN37">
    <p class="f"><a class="notebackref" href="#MT2_12"><span class="notemark">§§§</span> 2:12</a> <span class="fk">Et responso accepto. </span><span class="ft"> Sicut Moyses tacens clamabat, sic isti pio affectu interrogabant quid divina juberet voluntas. Hæc responsio non fit per angelum, sed per ipsum Deum, quia nullus alius viam reversionis instituit, nisi ille qui dicit: </span><span class="fk">Ego sum via, veritas, et vita. </span><span class="ft"> Non loquitur puer ad eos, ne divinitas ante tempus revelaretur, et vera humanitas habeatur. Unde et mox in Ægyptum mittitur: quia et fides nutrienda erat ad præmium, et vita doctrinæ præparanda est ad eundum. </span><span class="fk">Per aliam viam, </span><span class="ft"> etc. In hoc forma datur credentibus, ut devoti ad Deum veniant: et quod jubeat intendant, scilicet, ne ad diabolum redeant: sed per semitas virtutum ad patriam veniant, et qui ceciderunt contemnendo resurgant obediendo. LEO. Adorant in carne Verbum, in infantia sapientiam, in infirmitate virtutem, et in hominis veritate Dominum majestatis, etc., usque ad quia quod erat in substantiis proprium, non erat in persona diversum.</span></p>
  </aside>

  <aside id="FN38">
    <p class="f"><a class="notebackref" href="#MT2_13"><span class="notemark">*</span> 2:13</a> <span class="fk">Accipe puerum, </span><span class="ft"> etc. HILAR. Cum desponsatam eam justo significabat, conjugem nuncupavit, sed post partum mater tantum Jesu ostenditur, ut quemadmodum justo Joseph deputaretur Mariæ in virginitate conjugium, ita venerabilis ejus ostenderetur in Jesu matris virginitas.</span></p>
  </aside>

  <aside id="FN39">
    <p class="f"><a class="notebackref" href="#MT2_14"><span class="notemark">†</span> 2:14</a> <span class="fk">Qui consurgens. </span><span class="ft"> Joseph figura prædicatorum, qui Christum, cum matre, id est, fidem Christi, et Ecclesiæ tulerunt ad gentes, relicto Herode, id est Judæorum infidelitate. </span><span class="fk">Nocte. </span><span class="ft"> Quia occulte per fugam ad illustrandam Ægyptum descendit, relicta nocte Judæis. Nocte tulit in Ægyptum, quia nocte ignorantiæ his a quibus ipse recessit reliquit incredulis. Quando redit, noctis non fit mentio, quia in fine mundi, Judæi fidem tanquam Christum ab Ægypto revertentem suscipientes illuminabuntur. </span><span class="fk">In Ægyptum, et erat ibi, </span><span class="ft"> etc. Omnigenum Deum monstrat venerantem: quia Christus a Judæis non receptus, per prædicationem transit ad gentes. Fugit in Ægyptum sicut natus est, ut corruptam reparet naturam. Sic fugit, ut fugaces revocaret. Quod fugit, sacramenti fuit non timoris, ut exemplum fugiendi daret suis. Non fugit mortem qui mori venerat: nec insidias expavit qui venerat aperire versutias diaboli. De hac fuga prædixit Isaias: </span><span class="fk">Ecce Dominus ascendet super nubem levem, </span><span class="ft"> id est, carnem sine peccato: </span><span class="fk">ingredieturque Ægyptum</span><span class="ft"> Isa. 19.. Septem autem annis in Ægypto latuit. </span><span class="fk">Ex Ægypto vocavi. </span><span class="ft"> In Osæa juxta Hebraicam veritatem hoc invenitur: vel in libro Numerorum, ut quidam asserunt: quia totum dispositione Dei factum est.</span></p>
  </aside>

  <aside id="FN40">
    <p class="f"><a class="notebackref" href="#MT2_16"><span class="notemark">‡</span> 2:16</a> <span class="fk">Tunc Herodes videns. </span><span class="ft"> Verisimile est, quod cum Herodi nihil renuntiatum esset a Magis, credidit illos fallaci stella deceptos esse, et ideo ad se non esse reversos: unde et tandiu quievit a pueri inquisitione. Deinde vulgatis his quæ in templo facta dictave fuerant, se a Magis sensit illusum, et in mortem Christi properans pueros occidit. Verisimile est per annum et quatuor dies a nativitate Christi Herodem in pueros desævisse: quod forsitan ideo distulit, quia Romam profectus est, vel ibi accusatus, vel ut Romanos consuleret super his quæ de Christo dicebantur. Ideo forsitan tandiu ab inquisitione pueri se continuit, ut sollicitius eum deprehenderet, neque elabi aliquo modo posset. </span><span class="fk">Occidit omnes pueros. </span><span class="ft"> Quam cito Christus apparuit mundo, incepit in eum pesecutio: quæ figuravit persecutionem sanctorum: et dum infans quæritur, infantes occiduntur; in quibus forma martyrii nascitur, ubi infantia Ecclesiæ dedicatur. Figurat mors parvulorum passionem omnium martyrum, qui parvuli, humiles et innocentes occisi sunt: qui non in Judæa tantum, sed ubique passi sunt ab impiis, quos significat Herodes. Quod bimi: quia doctrina et operatione perfecti. Illis occisis Christus evasit: quia corpora possunt perimi, divinitas non contingi. </span><span class="fk">Et in omnibus finibus ejus. </span><span class="ft"> Non est contentus vastatione Bethlehem, sed adjacentia loca vastavit; nec ullam misericordiam ætatis habuit a filio unius noctis usque ad filium duorum annorum, quin omnes occideret. </span><span class="fk">A bimatu. </span><span class="ft"> Ideo a bimatu, ut sicut præoccupaverat Herodes fines civitatis, ita et præoccuparet alium annum. Ideo etiam a bimatu: quia timebat, ne puer cui famulabantur sidera, paulo supra ætatem vel infra speciem sibi conformaret.</span></p>
  </aside>

  <aside id="FN41">
    <p class="f"><a class="notebackref" href="#MT2_17"><span class="notemark">§</span> 2:17</a> <span class="fk">Tunc adimpletum est. </span><span class="ft"> Adimpletum dicitur: quia antequam fieret legentibus erat semiplenum, quia quod in littera sonabat, aliquid futurum occulte promittebat. CHRYSOST. Dicit quod stella per annum apparuit, sicut in destructione Romanorum signa apparuerunt in cœlo, quando vox angelorum audita est: Transeamus ab his sedibus.</span></p>
  </aside>

  <aside id="FN42">
    <p class="f"><a class="notebackref" href="#MT2_18"><span class="notemark">**</span> 2:18</a> <span class="fk">Vox in Rama. </span><span class="ft"> Id est, in excelso longe lateque diffusa est. Allegorice. Vel, vox Ecclesiæ de nece membrorum gementis usque ad solium superni ascendit judicis. </span><span class="fk">Vox in Rama. </span><span class="ft"> Propter uxorem Levitæ fornicatione peremptam, secundum numerum tribuum in duodecim partes divisam, omnis Isræl tribum Benjamin præter trecentos viros delevit: eorum qui superfuerunt ploratus et ululatus auditus est usque Rama, qui est locus juxta Gabaa duodecimo milliario a Bethlehem. </span><span class="fk">Audita. </span><span class="ft"> Exaggerat, ut hyperbolice Rachel jam mortua, dolentis affectu filios jam flere dicatur. Unde per hoc de Chaldæis historia texitur quod similis esset ab eis cladi priori populo Judæorum futura vastatio. Sed verius revelante per evangelistam spiritu, prophetia de nece puerorum accipitur. Dicit ergo, quod tunc completum sit quod dictum est, quia etsi ad imminentem captivitatem sermo prophetiæ respicit, tamen in eo sicut in umbra, futura veritas cædis infantium pronuntiatur. </span><span class="fk">Rachel. </span><span class="ft"> Quia sepulta est juxta Bethlehem, et ex terreno corporis hospitio matris nomen accepit. Vel quia multi de Benjamin et Joseph occisi sunt. De Rachel natus est Benjamin, ad cujus sortem non pertinet Bethlehem, sed ad tribum tantum Juda. Sed quia contiguæ tribus sunt Juda et Benjamin in finibus Bethlehem, multi quoque de tribu Benjamin occisi sunt. Nota quod melius per Rachel (quam si per Bethlehem plorasse diceretur) figura sacramenti innuitur, quia per eam in omnibus schema Ecclesiæ commendatur, quæ plorat non tam morte translatos, quam supplicio peremptos. </span><span class="fk">Rachel. </span><span class="ft"> Id est Ecclesia, suos teneros agnos plorat peremptos: neque vult consolari in præsenti, quia non sunt: sed omnem spem et consolationem ad æternam transmittit vitam. Plorat Ecclesia, et non vult consolari hic: quia filii sui non sunt de hoc mundo. Vel plorat: quia dum parit, justitiam habet unde dicitur: </span><span class="fk">Vos plorabitis, </span><span class="ft"> etc., sed additur consolatio: </span><span class="fk">Tristitia vestra vertetur in gaudium</span><span class="ft"> Joan. 16..</span></p>
  </aside>

  <aside id="FN43">
    <p class="f"><a class="notebackref" href="#MT2_19"><span class="notemark">††</span> 2:19</a> <span class="fk">Defuncto autem Herode, ecce, </span><span class="ft"> etc. Quia sopita Judæorum perfidia, et Helia et Enoch prædicantibus, Judæa verbum Dei recipiet. Defuncto rege illico complices ejus pereunt, sic cessante persecutione Ecclesiæ ad cœlestia invitatur.</span></p>
  </aside>

  <aside id="FN44">
    <p class="f"><a class="notebackref" href="#MT2_20"><span class="notemark">‡‡</span> 2:20</a> <span class="fk">In terram. </span><span class="ft"> Non determinat in quam partem, ut dubitante Joseph angelus revertatur: et frequenti ejus allocutione Joseph certior reddatur. Quia non distinxit in quam partem, ideo Josephus intellexit Judæam quæ dignior pars regni erat. </span><span class="fk">Defuncti. </span><span class="ft"> Tradunt quidam quia fecit Herodes super funus suum nobiliores Judæorum occidere, ut sic cogeret Judæos mortem suam flere.</span></p>
  </aside>

  <aside id="FN45">
    <p class="f"><a class="notebackref" href="#MT2_21"><span class="notemark">§§</span> 2:21</a> <span class="fk">Qui consurgens. </span><span class="ft"> Allegorice. Joseph gerit figuram apostolorum, quorum officio Christus circumfertur. Apostoli primum venerunt in terram Isræl: quia primum prædicaverunt Judæis. Sed pro Herode, id est, manente hæreditaria infidelitate, metuunt et recedunt admoniti gratiam gentibus prædicare, et ad eas Christum transferre. Nominata terra Isræl visum est Joseph non alicubi talem puerum debere habitare, nisi in Jerusalem ubi erat templum et celebratio prophetarum. Tamen angelus intelligi voluit Galilæam, quam et Judæi incolebant, quod ostendit sic fuisse prædestinatum, quia Nazareus vocabitur.</span></p>
  </aside>

  <aside id="FN46">
    <p class="f"><a class="notebackref" href="#MT2_22"><span class="notemark">***</span> 2:22</a> <span class="fk">Timuit illo ire. </span><span class="ft"> Si timuit Judæam pro Archelao hærede paternæ crudelitatis, cur non et Galilæam, ubi Herodes alius frater ejus regnabat? Quia Archelaus post patrem monarchiam totius regni obtinuit: sed insolescens a Tiberio Cæsare dejectus est Lugdunum in exsilium, et tunc divisum est regnum in quatuor tetrarchias, quarum unam, id est Galilæam, Herodes frater ejus obtinuit. Quæritur: quare non timuit Joseph ire in Galilæam sicut in Judæam, cum et ibi regnaret Archelaus? Sed melius potuit in Nazareth (quæ remota erat) latere quam in Jerusalem, ubi erat caput regni et assiduus Archelaus. </span><span class="fk">Secessit in partes. </span><span class="ft"> Quod Christus illuc non transfertur ubi regnabat Archelaus, significat, quia illis abscondetur Christus, in quibus regnabit Antichristus.</span></p>
  </aside>

  <aside id="FN47">
    <p class="f"><a class="notebackref" href="#MT2_23"><span class="notemark">†††</span> 2:23</a> <span class="fk">Nazareth. </span><span class="ft"> Nazareth, </span><span class="fk">germen novellum</span><span class="ft"> vel </span><span class="fk">flos campi</span><span class="ft"> interpretatur, de cujus radice germinis sanctus sanctorum ad significandum æternitatis suæ substantiam ascendisse legitur. Sicut ergo eligit tempus quo nasceretur et locum, ita et civitatem in qua coalesceret: cujus nomen indicio est, quod ipsa sanctitas, in sanctitate nutritus, sanctus sanctorum recte dicitur: unde et discipuli ejus prius Nazaræi dicti sunt, sed postea a Christo Christiani vocati sunt. Nazareth Galilææ quo transfertur, partem ejusdem gentis quæ fidem susceptura erat, significat: unde </span><span class="fk">flos</span><span class="ft"> interpretatur: quia Ecclesia quo ardentius a terrenis ad cœlestia transmigrat, eo magis virtutum flore et germine abundat. </span><span class="fk">Per prophetas. </span><span class="ft"> Prophetas pluraliter dicit, quia non habemus fixum de Scriptura exemplum: ostendit sensum non verba se sumpsisse. Vel eisdem verbis in Isaia juxta Hebraicam veritatem: </span><span class="fk">Nazaræus de radice ejus ascendet</span><span class="ft"> Isa. 11..</span></p>
  </aside>

  <aside id="FN48">
    <p class="f"><a class="notebackref" href="#MT3_1"><span class="notemark">*</span> 3:1</a> <span class="fk">In diebus autem. </span><span class="ft"> Præterit multa, et transit ad prædicationem Joannis. </span><span class="fk">In diebus. </span><span class="ft"> Non solum pueritiæ annos, sed omnes usque ad prædicationem Joannis comprehendit, id est, cum fere esset triginta annorum. Lucas significantius tempora exprimit: Anno quintodecimo imperii Tiberii Cæsaris. </span><span class="fk">Prædicans. </span><span class="ft"> Manifestavit se qui prius siluerat, baptizando, viam præparans Domino. </span><span class="fk">In deserto Judææ. </span><span class="ft"> Quia Judæi a Deo deserti erant, quibus necessaria est pœnitentia, ut redeant.</span></p>
  </aside>

  <aside id="FN49">
    <p class="f"><a class="notebackref" href="#MT3_2"><span class="notemark">†</span> 3:2</a> <span class="fk">Pœnitentiam. </span><span class="ft"> Hoc præco nuntiat, quod post per seipsam Veritas; pœnitentia præcedit, sequitur promissio regni: qui vere pœnitet, in se præteritos errores, deinde erigit animum ad cœleste regnum. Si gratis in baptismo fit remissio, cur prædicatur pœnitentia? Sed triplex est modus pœnitentiæ. Primus, errores et omnia mala ante baptismum abrenuntiare et condemnare: quod necesse est ad Christum venturis. Secundus, post baptismum lapsos per pœnitentiam revocari. Tertius, quo sancti quotidie a talibus purgantur peccatis sine quibus vita non agitur. Pœnitere est ante acta deflere, et deflenda non committere. Pœnitentibus regnum cœlorum adesse dicitur. Non terrena, ut in veteri lege: et hoc per obedientiam Christi. Et hoc regnum cœlorum primus Joannes prædicavit: </span><span class="fk">Pœnitentiam agite. </span><span class="ft"> Prima virtus est, per pœnitentiam perimere veterem hominem, et vitia odisse: quod qui non facit, non modo virtutes non comprehendit, sed nec etiam supplicia fugit. Pœnitentiæ virtus timore concipitur, qui est initium sapientiæ. Pœnitentia a puniendo, qua quisque punit quod illicite commisit. Pœnitentiam agere est dignos fructus pœnitentiæ facere. </span><span class="fk">Regnum cœlorum. </span><span class="ft"> Id est Christus, per quem sancti regnant in cœlestibus. Vel Evangelium, quo invitat ad regnum. </span><span class="fk">Appropinquavit enim, </span><span class="ft"> etc. Nisi appropinquaret, nemo redire posset: quia infirmi et cæci via (quæ est Christus) carebant: quam parans Joannes pœnitenti anteponit.</span></p>
  </aside>

  <aside id="FN50">
    <p class="f"><a class="notebackref" href="#MT3_3"><span class="notemark">‡</span> 3:3</a> <span class="fk">Vox clamantis. </span><span class="ft"> Joannes vox, Christus verbum, qui clamat in Joanne: Nullum verbum sine voce auditur, nec vox sine intelligentia verbi valet. Vox viam verbo præparat, ut recipiatur. Unde: </span><span class="fk">Paravi lucernam Christo meo</span><span class="ft"> Psal. 131.. </span><span class="fk">In deserto. </span><span class="ft"> Forma pœnitentibus: locus conversationis, non frequentia hominum, sed desertum. Vestitus non mollis ad fluxum, sed asper: victus tenuis et inusitatus. Typice, desertum significat sanctorum vitam a mundi illecebris segregatam. </span><span class="fk">Viam Domini. </span><span class="ft"> Via Domini ad cor dirigitur, cum sermo ejus diligenter auditur.</span></p>
  </aside>

  <aside id="FN51">
    <p class="f"><a class="notebackref" href="#MT3_4"><span class="notemark">§</span> 3:4</a> <span class="fk">Ipse autem Joannes. </span><span class="ft"> Qui pœnitentiam prædicat, habitum pœnitentiæ prætendit. In eo vilitas vestis et cibi laudatur, quorum usus in divite arguitur. Ipse autem Joannes in semetipso erudit pœnitentes, et formam vitæ exhibet in deserto habitans, de locustis vivens, pilos cameli vestiens. Servus Dei non debet habere vestimentum ad decorem vel ad delectationem, sed tantum ad tegendam nuditatem. Inde Joannes pilis vestiebatur.</span></p>
  </aside>

  <aside id="FN52">
    <p class="f"><a class="notebackref" href="#MT3_5"><span class="notemark">**</span> 3:5</a> <span class="fk">Tunc exibat ad eum, </span><span class="ft"> etc. Quia nisi quis a malis exeat, non abluitur. Unde apte sequitur: </span><span class="fk">Baptizabantur ab eo in Jordane: </span><span class="ft"> qui </span><span class="fk">descensio</span><span class="ft"> interpretatur, quia de superbia veteris hominis ad humilitatem confessionis et emendationis descendebant. Jam tunc enim baptizandis exemplum dabatur confitendi peccata et promittendi meliora.</span></p>
  </aside>

  <aside id="FN53">
    <p class="f"><a class="notebackref" href="#MT3_6"><span class="notemark">††</span> 3:6</a> <span class="fk">In Jordane. </span><span class="ft"> Quia in eo figura baptismi præcessit, et ex nomine descensum de superbia exigit, quod congruit baptizatis. </span><span class="fk">Confitentes. </span><span class="ft"> Confessio peccatorum, conscientiæ est testimonium timentis Deum. Qui enim timet judicium Dei, peccata non erubescit confiteri. Perfectius timor solvit omnem pudorem. Confessio peccati pudorem habet, et ipsa erubescentia est gravis pœna. Ideoque jubemur confiteri peccata, ut erubescentiam patiamur pro pœna. Nam hoc ipsum pars est divini judicii.</span></p>
  </aside>

  <aside id="FN54">
    <p class="f"><a class="notebackref" href="#MT3_7"><span class="notemark">‡‡</span> 3:7</a> <span class="fk">Multos Pharisæorum, </span><span class="ft"> etc. Hi sunt ex hæreticis Judæorum, et Pharisæi observationum et traditionum præferunt justitiam. Unde et Pharisæi, id est, divisi a populo per privatam justitiam dicuntur. Sadducæi, id est justi: vindicant enim sibi quod non sunt: hi negant resurrectionem, dicentes animam interire cum corpore: quinque libros Moysi recipiunt, prophetas respuunt. Hos venientes ad baptismum Joannes increpat: quia maxime indigebant correctione et pœnitentia. </span><span class="fk">Progenies viperarum, </span><span class="ft"> etc., id est, venenati venenatorum filii: quia bonis invident eosque persequuntur, proximos lædunt ut patres eorum. Vipera patrem suum occidit, sic Judæi prophetas qui erant patres eorum.</span></p>
  </aside>

  <aside id="FN55">
    <p class="f"><a class="notebackref" href="#MT3_8"><span class="notemark">§§</span> 3:8</a> <span class="fk">Facite ergo fructus dignos. </span><span class="ft"> BEDA. Quasi diceret: Quare prius venena non deponitis, ut sic ad baptismum, etc., usque ad gratia est quæ sentit, sentiens quærit sanctitatem.</span></p>
  </aside>

  <aside id="FN56">
    <p class="f"><a class="notebackref" href="#MT3_9"><span class="notemark">***</span> 3:9</a> <span class="fk">Dico enim. </span><span class="ft"> A carne retrahit, ut cogitent opera prædestinationis Dei. Prima sunt rudimenta fidei, credere Deum posse quidquid voluerit, ut omnia qui de nihilo creavit, possit de lapidibus vel de pulvere filios Abrahæ formare. </span><span class="fk">De lapidibus. </span><span class="ft"> Demonstrative ad illos lapides quos Josue de Jordane transferre fecit, ad quos quasi digitum extendens ait. Josue duodecim lapides de medio Jordanis in terram transportari fecit, et alios ex terra in eodem alveo restitui: per quos excæcatio Judæorum et gentium ad lucem transformatio præsignatur. Vel gentiles lapides vocat: et est sensus: Ne gloriemini de semine carnis: quia hi tantum sunt filii Dei, qui per gratiam sunt illuminati et interius suscitati. Suscitare signanter dicit, quia Christus Saram, id est Ecclesiam, accepit, et suscitat per gratiam filios Abrahæ defuncto sine liberis, ne tantus patriarcha privaretur promissis. In cujus rei præsagium olim Deus de Sara genuit filium.</span></p>
  </aside>

  <aside id="FN57">
    <p class="f"><a class="notebackref" href="#MT3_10"><span class="notemark">†††</span> 3:10</a> <span class="fk">Jam enim securis. </span><span class="ft"> Ne autem viderentur immunes, si se a talibus sacramentis separarent, comminatur. </span><span class="fk">Securis. </span><span class="ft"> Christus, qui ex manubrio constat et ferro, id est, humanitate qua tenetur, et divinitate quia incidit. </span><span class="fk">Posita est: </span><span class="ft"> quia etsi per patientiam exspectat, videt tamen quid est facturus. </span><span class="fk">Ad radicem. </span><span class="ft"> Id est, finem Judaici populi, ut auferat de terra viventium eos qui in Christo non credunt. Vel, securis, sententia judicii, vel prædicatio Evangelii. </span><span class="fk">Ad radicem. </span><span class="ft"> Nota non ad ramos, sed ad radicem. Cum enim filii malorum tolluntur, quid aliud quam rami infructuosæ arboris abscinduntur? Cum tota progenies simul cum parente tollitur, arbor radicitus abscinditur, ne quid remaneat unde iterum aliquid germinis oriatur. Radices sunt cogitationes, quibus plantati, vel sursum cœlo sustolluntur, vel ad ima inferni mittuntur. Arbor humanum genus: hujus rami, alii sunt aridi, id est, pagani incendio apti. Alii virides, sed sine fructu: ut hypocritæ, qui speciem sanctitatis prætendunt, sed intus vacui: alii fructuosi, sed venenosi, id est, hæretici: qui prædicando fructum pariunt, sed mortalem. Alii, id est, catholici, qui bonum fructum ferunt. </span><span class="fk">Omnis ergo arbor, </span><span class="ft"> ut gentiles, hypocritæ, qui nullum, et hæretici, qui malum.</span></p>
  </aside>

  <aside id="FN58">
    <p class="f"><a class="notebackref" href="#MT3_11"><span class="notemark">‡‡‡</span> 3:11</a> <span class="fk">Ego quidem. </span><span class="ft"> Ne videatur sua auctoritate minari, incipit aperire quantæ sit dignitatis: cujus præsentia comminatur, vel cujus beneficii persuadet: </span><span class="fk">Ego quidem baptizo vos in aqua. </span><span class="ft"> Tantum corpora lavo, quia peccata solvere nequeo, ut sicut nascendo, prædicando, præcurro sic baptizando: ut pœnitentes, quos ego hoc signaculo ab impœnitentibus discerno, ad baptismum Christi dirigam. </span><span class="fk">Post me venturus est. </span><span class="ft"> Et si moneo dignos fructus pœnitentiæ facere, superbiam abjicere: non tamen possum a peccatis solvere. </span><span class="fk">Fortior me est. </span><span class="ft"> Quia ego baptizo in pœnitentiam, ille in remissionem. Ego spiritum habeo, ille dat. Ego regnum cœlorum prædico, ille dat. </span><span class="fk">Cujus non sum, </span><span class="ft"> etc. Alii scribunt: Cujus non sum dignus corrigiam calceamenti solvere. Potuit autem Joannes utrumque dicere, vel contextim vel diverso tempore: ut alius evangelista hoc, alius illud assumere. Omnes tamen verum narraverunt. Intendit autem in hoc ostendere excellentiam Christi et suam humilitatem. Vel secundum allegoriam. Calceamentum est incarnationis mysterium; corrigia, mysterii ligatura. Non ergo valet Joannes corrigiam solvere, quia incarnationis mysterium non sufficit investigare. Vel, Non sum dignus solvere corrigiam calceamenti ejus, id est, nomen sponsi mihi non usurpo, nec sponsus credi vel dici, sed amicus sponsi volo. Mos enim erat ut si quis eam quæ sibi competeret accipere in uxorem nollet, ille ei calceamentum solveret qui ad hanc sponsus jure propinquitatis accederet. Joannes ergo, qui non sponsus, ait: Non sum dignus, etc. Ac si dicat. Ego redemptoris vestigia non valeo denudare: quia nomen sponsi non mihi usurpo. Vel simpliciter se humiliat, vel Evangelii sacramenta non est dignus circumferre prædicando, quod non sibi deputatum, apostolis est commissum. Non sum dignus explicare naturam Divinitatis ad humanitatem. Vel, non sum dignus Evangelii prædicationem portare, vel nomen sponsi usurpare. Joannes ut purus homo spiritum dare non poterat, quo remittitur culpa. Christus vero dat, quia Deus: et baptizat in verbo, de quo dicitur: </span><span class="fk">Et vos mundi estis propter verbum quod locutus sum vobis</span><span class="ft"> Joan. 15.; et alibi: </span><span class="fk">Mundans eos lavacro aquæ in verbo vitæ sanctificatæ</span><span class="ft"> Ephes. 5.. </span><span class="fk">In Spiritu sancto. </span><span class="ft"> Vel spiritu sanctificationis, et igne, id est probatione tribulationis. Vel spiritu in præsenti abluit: post, si quæ macula surrepit, igne purgatorio ad purum exuret: quod de levioribus credendum est peccatis. Unde in Levitico, super altare semper ignis missus de cœlo ardebat, id est, ignis divini amoris, qui omnes in Christo (id est, qui super altare offeruntur), quasi rebaptizat et exurit carnis eorum vitia.</span></p>
  </aside>

  <aside id="FN59">
    <p class="f"><a class="notebackref" href="#MT3_12"><span class="notemark">§§§</span> 3:12</a> <span class="fk">Cujus ventilabrum. </span><span class="ft"> Ventilabrum in manu est examen judicii quo discernuntur leves et vacui a fructu boni operis. </span><span class="fk">In manu, </span><span class="ft"> quia Pater non judicat quemquam, sed omne judicium dedit Filio. </span><span class="fk">Permundabit, </span><span class="ft"> id est, quotidie a variis tentationibus mundat. Vel, </span><span class="fk">Permundabit, </span><span class="ft"> dum ob manifesta peccata perversus de Ecclesia ejicitur, vel post mortem damnatur. </span><span class="fk">Paleas autem. </span><span class="ft"> Paleæ de origine unde et triticum oriuntur, id est de semine, zizania vero de diversa. Paleæ ergo sunt qui fidei sacramentis imbuuntur, sed solidi non sunt: zizania vero qui et opere et professione secernuntur ab electis. De his dicitur: </span><span class="fk">Qui non credit, jam judicatus est, </span><span class="ft"> et ideo non fit hic mentio de illis. </span><span class="fk">Inexstinguibili. </span><span class="ft"> Quia non exstinguetur neque exstinguet cruciatos, sed æternaliter puniet. Dicitur autem ad differentiam illius de quo dicitur: </span><span class="fk">Igne nos examinasti</span><span class="ft"> Psal. 65., etc.</span></p>
  </aside>

  <aside id="FN60">
    <p class="f"><a class="notebackref" href="#MT3_13"><span class="notemark">*</span> 3:13</a> <span class="fk">Tunc venit. </span><span class="ft"> Quando Joannes prædicabat et baptizabat, scilicet quando Jesus triginta erat annorum, ostendens nullum debere sacerdotem vel prædicatorem fieri nisi utilis ætatis. Sicut Joseph tricenarius regnum Ægypti suscepit. David regnum ea ætate inchoavit: Ezechiel prophetiam promeruit. Venit Jesus his de causis ut baptisma Joannis comprobaret, et ut (quia homo erat) omnem impleret justitiam et legis humilitatem: et ut aquas sanctificans, per columbam in lavacro, adventum Spiritus sancti ostenderet. Venit enim non necessitate ablutionis, sed ut nemo quantumlibet sanctus baptismi gratiam superfluam judicaret. </span><span class="fk">A Galilæa in Jordanem. </span><span class="ft"> Galilæa, transmigratio: Jordanis, descensus. Qui ergo vult baptizari transmigret a vitiis, et descendens humilietur.</span></p>
  </aside>

  <aside id="FN61">
    <p class="f"><a class="notebackref" href="#MT3_15"><span class="notemark">†</span> 3:15</a> <span class="fk">Sine modo. </span><span class="ft"> Sine modo me a te baptizari, ut postea quod a me quæris in spiritu baptizeris. Sicut enim decet dare exemplum implendæ omnis justitiæ, ut discant omnes neminem sine unda baptismi esse perfectum. </span><span class="fk">Tunc dimisit. </span><span class="ft"> Cum tali ordine cognovisset implendam justitiam. Dimisit, quia vere est humilitas, quam non deserit comes obedientia. Spiritus in momento eum docuit, quod prius nescivit et ideo quod prius timuit humiliter, devotus implevit.</span></p>
  </aside>

  <aside id="FN62">
    <p class="f"><a class="notebackref" href="#MT3_16"><span class="notemark">‡</span> 3:16</a> <span class="fk">Baptizatus autem. </span><span class="ft"> Christus aquas baptismi sanctificavit: quia cujus est creare, ejusdem est et sanctificare. Sicut homo constat duobus, id est, corpore et anima, ita duobus renascitur: aqua quæ purgat sordes et consepelit Christo: et igne spiritus quo conflagranti ad cœlum rapimur. Sic Ecclesia post baptismum culmen virtutum quibusdam incrementis appetit, ut Christus baptizatus de aqua ascendit. Sic post baptismum ascendunt, qui ad virtutes proficiunt: et qui prius carnales et filii Adæ, fiunt spirituales et filii Dei. </span><span class="fk">Aperti sunt, </span><span class="ft"> etc. Et hoc ad impletionem justitiæ. Non enim tunc primum sibi patuere cœlestia vel Spiritus sanctus est datus: sed nobis per acceptum baptismum aditum cœli patere, et Spiritum sanctum dari monstravit. Quod enim cœli aperti, quod Spiritus sanctus venit, quod vox Patris insonuit, etc., hæc mystica insunt nobis. Patet renatis aditus in cœlum per Christum, qui per Adam clausus fuit. </span><span class="fk">Sicut columbam. </span><span class="ft"> Verum corpus formatum ad horam habuit in specie columbæ: quia aliter spiritus ab hominibus videri non posset sicut columba, non quia vera columba esset, sed quia spiritus in corporali specie, non tamen ipse corpus. Ita de hac figura sentitur sicut de aliis in quibus Deus apparuit: quæ expleto officio resolvebantur. Bene spiritus in columba quæ simplex et mansueta descendit, ut et suæ naturæ simplicitatem, et eum in quem descendebat, mitem misericordiæ præconem datoremque indicaret. Similiter omnes baptismo renati septem virtutibus in columba significatis debent repleri. Columba a malitia fellis est aliena, in quo prohibemur ab ira. Nullum ore vel unguibus lædit, in quo notatur innocentia. Nec minimas aviculas invadit, in quibus aliæ aves se et pullos suos nutriunt: in quo prohibemur a rapina. Puro pascitur grano: in quo notatur abstinentia, alienos tanquam pullos suos fovet, ecce charitas. Gemitum dat pro cantu, ecce compunctio. Super aquas sedet ut accipitrem prævisa in aquis umbra declinet: ecce sollicitudo. In columba super Dominum spiritus apparuit: quia venit nos per mansuetudinem colligere. Super discipulos in igne quos ad consumendam rubiginem peccati contra seipsos veniebat accendere. Adam peccando cœlum amisit, Christus a Spiritu sancto per columbam glorificatus apparuit: flammam vibrantem quæ viam prohibuit aqua baptismi exstinxit: quia aqua est contraria igni. </span><span class="fk">Complacui. </span><span class="ft"> Id est, bene placitum meum constitui, ut tu in quo nihil nisi bonum placeas, et per te alii non in se, sed in te, id est, tibi fide et claritate uniti placeant.</span></p>
  </aside>

  <aside id="FN63">
    <p class="f"><a class="notebackref" href="#MT4_1"><span class="notemark">*</span> 4:1</a> <span class="fk">Tunc Jesus. </span><span class="ft"> Post baptismum, quia nulla est mora a tentatione: Ut mox doceat baptizatos de mundo exire, in quiete Deo vacare: sic filii Isræl post transitum maris per desertum ascendunt, et manna comedunt donec veniant ad terram promissionis. </span><span class="fk">Tunc Jesus ductus est, </span><span class="ft"> etc. RAB. Hic est ordo rectæ conversationis, ut post acceptam Spiritus sancti gratiam contra diabolum arctius accingamur: ea via Samaritanus descendit, quia carne indutus easdem tentationes sustinuit. </span><span class="fk">Spiritui</span><span class="ft"> Sancto, qui quos replet ad pugnam mittit fortes. Sine hoc spiritu qui ad pugnam vadit, cito cadit. </span><span class="fk">Ut tentaretur a diabolo. </span><span class="ft"> Non tentatur a diabolo, nisi quia ad desertum exierit, id est, bono studere cœperit.</span></p>
  </aside>

  <aside id="FN64">
    <p class="f"><a class="notebackref" href="#MT4_2"><span class="notemark">†</span> 4:2</a> <span class="fk">Et cum jejunasset. </span><span class="ft"> BEDA. Jejunat ut tentetur, tentatur quia jejunat, et exemplum jejunandi nobis dat, etc., usque ad et sic quandiu hic sumus, semper peccata ploremus: quia hoc numero præsens vita ostenditur. LEO. Dum per varias actiones vitæ hujus sollicitudo distenditur, necesse est de mundano pulvere, etc., usque ad ut in cujus sumus resurrectione conresuscitati, in ipsius inveniamur passione commortui. </span><span class="fk">Postea esuriit. </span><span class="ft"> Hoc est vere humanitatis: et per hoc est occasio tentandi. Latet potestas, patet infirmitas.</span></p>
  </aside>

  <aside id="FN65">
    <p class="f"><a class="notebackref" href="#MT4_3"><span class="notemark">‡</span> 4:3</a> <span class="fk">Et accedens. </span><span class="ft"> Quia esuries est signum infirmitatis. Et sic nobis in abstinentia non deest tentatio. Per exteriorem infirmitatem Christum tentat in quo nullam legem peccati inveniebat. </span><span class="fk">Si Filius </span><span class="fk">Dei es. </span><span class="ft"> Aliud horum explorantis est, aliud tentantis, dum Deum confiteri videtur, et hujusmodi illudere conatur. Sic enim tentat ut exploret quod veretur. Sic explorat, ut tentando decipiat. </span><span class="fk">Si Filius Dei es. </span><span class="ft"> Noverat Filium Dei venisse in mundum, seu per prophetas seu per angelos nuntiantes, seu per Joannem demonstrantem: sed quia humilia in eo videbat, quod de Deitate suspicatus est, ex superbia ei in dubium venit. Unde et callide exquirit: Nec indignum fuit Christum tentari qui venerat occidi, ut tentationes superando nobis potestatem daret superandi tentationes, sicut sua morte abstulit nostram mortalitatem. RAB. Christus non nisi post baptismum se tentari permisit, insinuans ad se euntes graviores passuros, etc., usque ad Christus vero sola suggestione tentatus fuit: quia delectatio peccati mentem ejus non momordit.</span></p>
  </aside>

  <aside id="FN66">
    <p class="f"><a class="notebackref" href="#MT4_4"><span class="notemark">§</span> 4:4</a> <span class="fk">Scriptum est. </span><span class="ft"> Non utitur potestate, sed Scripturarum auctoritate, docens nos magis doctrina quam miraculis pugnare. </span><span class="fk">Non in solo pane vivit homo. </span><span class="ft"> Quasi: Persuasio tua tentatio est: quia agis de cibo corporis, et non de cibo mentis. Inferior pars hominis pane sustentatur, alia verbo Dei reficitur: quia vero agis de inferiori, patet quod tentator sis. </span><span class="fk">Sed in omni verbo, </span><span class="ft"> etc. Omne verbum charitas, in qua complentur omnia quæ procedunt de ore Dei, quia cujuscunque ministerio dicantur, non ejus sunt, sed Dei: sed si adversum quid inseritur, hoc non est Dei. De uno verbo, id est, sapientia Dei procedit quidquid loquuntur sancti qui sunt os ejus.</span></p>
  </aside>

  <aside id="FN67">
    <p class="f"><a class="notebackref" href="#MT4_5"><span class="notemark">**</span> 4:5</a> <span class="fk">Tunc assumpsit. </span><span class="ft"> Prima et ultima tentatio in deserto, media quoque historialiter, ultima fuit postquam regressus est Jerusalem. Quia Matthæus non secundum ordinem historiæ, sed secundum tentationem Adæ prosequitur: Lucas vero ut res gesta est. Quia ex responsione Christi victus et incertus remansit: post primam ad secundam accessit tentationem. Quod permisit se assumi, non infirmitas fuit, sed patientia: in diabolo vero non virtus, sed superbia. Nota hæc omnia corporeis sensibus esse completa. Nec mirum si se permisit circumferri: si sic accipitur assumptio, qui permisit se crucifigi. </span><span class="fk">Supra pinnaculum. </span><span class="ft"> RAB. In Palæstina desuper plana erant tecta, et ibi erat sedes doctorum, unde, etc., usque ad ostendit ut cuicunque bona et alta imperanti obediamus, sed præcipitare volenti contræamus. </span><span class="fk">Si filius. </span><span class="ft"> BEDA. In omnibus tentationibus hoc agit, ut intelligat, etc., usque ad in specie hominis diabolum apparuisse verisimile est. </span><span class="fk">Mitte. </span><span class="ft"> Hæc vox convenit illi, qui omnes præcipitare satagit: in quo infirmus ostenditur, quod nulli nocere possit, nisi prius ille se deorsum miserit. Suggerebat enim, ut aliquo signo exploraret quantum apud Deum posset. Sed nemo debet tentare Deum, quando habet ex humana ratione quid faciat. Unde quamvis omnia posset, ait tamen suis: </span><span class="fk">Si persecuti vos fuerint in civitate ista, fugite in aliam. </span><span class="ft"> Et ipse idem fugit et abiit et latuit. Nunc autem poterat aliter de templo descendere, quam per jactantiam se præcipitare. Postquam deficit humana ratio, commendet se homo Deo, non tentando, sed devote confitendo. </span><span class="fk">Quia angelis suis mandavit de te. </span><span class="ft"> BEDA. Quod bene dicitur de corpore, diabolus male interpretatur de capite, etc., usque ad sed de auxilio angelorum quasi ad infirmum loquitur, de sua conculcatione tacet.</span></p>
  </aside>

  <aside id="FN68">
    <p class="f"><a class="notebackref" href="#MT4_8"><span class="notemark">††</span> 4:8</a> <span class="fk">Iterum assumpsit. </span><span class="ft"> Hæc tentatio ordine præcessit, sed narratur præpostero, secundum quod factum est Adæ. </span><span class="fk">Ostendit, </span><span class="ft"> etc. Non quod visum ejus qui omnia videt ampliaverit, sed vanitatem mundanæ pompæ quam amabat, quasi speciosam, etc., usque ad Non quod eam concupiscentiæ oculo intueretur sicut nos, sed sic hæc ostensio fuit in mente, sicut medici vident morbos sine læsione.</span></p>
  </aside>

  <aside id="FN69">
    <p class="f"><a class="notebackref" href="#MT4_9"><span class="notemark">‡‡</span> 4:9</a> <span class="fk">Hæc omnia tibi dabo. </span><span class="ft"> Hæc de arrogantia dicit: non quod totus mundus suus sit. A principio quod Dei erat ut sibi usurparet diabolus laboravit: unde ut in eis coleretur, idola invenit. In his tribus notantur gula, avaritia, superbia. RAB. Lucas avaritiam mediam ponit, ultimam superbiam, etc., usque ad in his tribus omnia genera tentationum comprehenduntur.</span></p>
  </aside>

  <aside id="FN70">
    <p class="f"><a class="notebackref" href="#MT4_10"><span class="notemark">§§</span> 4:10</a> <span class="fk">Scriptum est. </span><span class="ft"> David Goliam tribus lapidibus de torrente prostravit, et Christus diabolum tribus testimoniis de lege. </span><span class="fk">Dominum Deum tuum. </span><span class="ft"> Hoc vel ad diabolum dicitur: non quia ex devotione sit impleturus sed ut, econtra, quam ipse moliebatur scriptum ostendatur quod non ipse, sed Deus sit adorandus: vel, non diabolo, sed sibi secundum humanitatem et cuilibet homini hoc præceptum esse insinuat. Similiter, et illud: </span><span class="fk">Non tentabis Dominum Deum tuum, </span><span class="ft"> scilicet Filium et Patrem et Spiritum sanctum, qui est unus Deus. Deus adoratur, et specialiter ei propter se servitur. Hic ostenditur, quod homo Christus, ut Deus et Dominus sit adorandus ex debito. </span><span class="fk">Servies. </span><span class="ft"> Græce: enim servitus dicitur. Servitus communis Deo et homini et cuicunque, Græce dicitur. Illa vero quæ soli Deo debetur, latria dicitur: unde idololatria, quæ quod soli Deo debet, idolis dat. Nota diabolum in his vinci in quibus Adam vicit. Quem de gula tentavit, dum de ligno vetito gustare rogavit. De vana gloria, cum dixit Gen. 3.: </span><span class="fk">Eritis sicut dii. </span><span class="ft"> De avaritia, cum ait: </span><span class="fk">Scientes bonum et malum. </span></p>
  </aside>

  <aside id="FN71">
    <p class="f"><a class="notebackref" href="#MT4_11"><span class="notemark">***</span> 4:11</a> <span class="fk">Accesserunt. </span><span class="ft"> Non quasi tunc primum adeuntes, sed agonem Domini procul aspicientes, ne videatur eorum præsidio eguisse vel vicisse. Sed ut ille victus abiit, parati ad obsequium venerunt. Sicut in hoc agone militia nostra præstruitur, ita in obsequium angelorum gloriosa remuneratio docetur.</span></p>
  </aside>

  <aside id="FN72">
    <p class="f"><a class="notebackref" href="#MT4_12"><span class="notemark">†††</span> 4:12</a> <span class="fk">Cum autem audisset. </span><span class="ft"> RAB. Hic Matthæus, sicut Marcus et Lucas, prætermittit primum adventum Domini in Galilæam, postquam, etc., </span><span class="fk">usque ad, Hoc fecit initium signorum Jesus. </span><span class="ft"> Et iterum: </span><span class="fk">Nondum Joannes missus erat in carcerem. </span><span class="fk">Joannes, </span><span class="ft"> etc. Quod erat propter Evangelium. Jesus hoc idem perfectius prædicans ad tempus cedit et fugit, ut sit exemplum suis. </span><span class="fk">In Galilæam. </span><span class="ft"> Duæ sunt Galilææ: una dicitur Judæorum, altera gentium propter inhabitationem gentium, quam partem dedit Salomon regi Tyri qui gentes ibi posuit.</span></p>
  </aside>

  <aside id="FN73">
    <p class="f"><a class="notebackref" href="#MT4_13"><span class="notemark">‡‡‡</span> 4:13</a> <span class="fk">Nazareth. </span><span class="ft"> RAB. Unde Christus Nazaræus dicitur, vicus est in Galilæa juxta montem Thabor, etc., usque ad quia in medio gentium ad dilatandum verbum Dei fortiter consistit, ut credentibus refugium periclitantibus ostendat fidei portum.</span></p>
  </aside>

  <aside id="FN74">
    <p class="f"><a class="notebackref" href="#MT4_15"><span class="notemark">§§§</span> 4:15</a> <span class="fk">Terra Zabulon. </span><span class="ft"> ID. Quod primo positum est prætermittit evangelista; scilicet: </span><span class="fk">Primo tempore alleviata est terra Zabulon et terra Nephtalim</span><span class="ft"> Isa. 9.: sicut et quod in medio est, etc., usque ad sed pro figura eorum qui vocandi sunt de gentibus, ea quæ gentium est hic memoratur.</span></p>
  </aside>

  <aside id="FN75">
    <p class="f"><a class="notebackref" href="#MT4_16"><span class="notemark">*</span> 4:16</a> <span class="fk">Populus. </span><span class="ft"> AUG. Populus iste qui prior ductus est in captivitatem, et in tenebris vitiorum erat, prior lucem prædicationis Christi vidit. Deinde in omnes Evangelium disseminatum est. Unde sequitur: </span><span class="fk">Habitantibus in regione. </span><span class="fk">Umbræ mortis. </span><span class="ft"> Mors est in inferno. Umbra hujus mortis sunt peccata, quæ nunquam sine morte. Qui ergo vult fugere mortem, vitet umbram.</span></p>
  </aside>

  <aside id="FN76">
    <p class="f"><a class="notebackref" href="#MT4_17"><span class="notemark">†</span> 4:17</a> <span class="fk">Exinde. </span><span class="ft"> Postquam baptizatus est. Baptismus idoneos facit ad prædicandum. </span><span class="fk">Exinde, </span><span class="ft"> id est, tradito Joanne: quia lege desinente sequitur Evangelium, ut auroram sol. Humilis magister qui doctrinam discipuli non impedit, sed exspectat donec consummet cursum suum. In quo docet, ne quis ab inferiore persona sermonem contemnat. Unde Apostolus. </span><span class="fk">Si cui revelatum fuerit, prior taceat. </span><span class="fk">Pœnitentiam agite. </span><span class="ft"> Eadem quæ præco prædicat: ut ostendatur non alius quam qui in voce clamaverat. Christus enim verbum quod clamat in Jordane organo et in omnibus qui ab initio aliquid divinitus dixerunt: et tamen iste solus vox, quia per eum præsens verbum ostenditur quod alii longe nuntiaverunt. Inter enim vocem et verbum nihil est medium, sed ut vox sonuit, mox verbum percipitur: sicut Joannes clausus destitit: Christus virtutibus claruit. Unde Joannes est figura prophetarum et legis, qui vere sunt vox clamantis sapientiæ Dei, quorum Joannes est finis, quibus cessantibus solum verbum, quod in eis sonuerat, per se ostenditur. RAB. Hæc prædicatio Christi in Capharnaum coruscantibus miraculis incepta, dicitur, etc., usque ad Baptista incarcerato prædicare incepit.</span></p>
  </aside>

  <aside id="FN77">
    <p class="f"><a class="notebackref" href="#MT4_18"><span class="notemark">‡</span> 4:18</a> <span class="fk">Qui vocatur Petrus. </span><span class="ft"> Vel quando primum Andræas adduxit eum, hoc nomen inditum est ei, dum dicitur: </span><span class="fk">Tu vocaberis Cephas</span><span class="ft"> Joan. 1., quod interpretatur </span><span class="fk">Petrus: </span><span class="ft"> quanquam hic videtur de futuro promittere. Vel quando confessus est: </span><span class="fk">Tu es Christus Filius Dei vivi, </span><span class="ft"> dictum est ei: </span><span class="fk">Tu es Petrus et super hanc petram ædificabo Ecclesiam meam</span><span class="ft"> Matth. 16.. BEDA. Petrus, </span><span class="fk">agnoscens: </span><span class="ft"> Andræas, </span><span class="fk">virilis: </span><span class="ft"> quod doctoribus convenit: quia hi soli, etc., usque ad quia vero primus homo inobediens exivit, secundus obediens ingressus est RAB. Matthæus dicit post habitationem Capharnaum discipulos vocasse. Joannes dicit, etc., usque ad ante autem quam veniret Jesus in Cana Galilææ, Andræas Petrum adduxit, sed nondum discipuli. </span><span class="fk">Mittentes rete. </span><span class="ft"> Quia quos sæpe terrenis lucris inhiare considerat, cœlestibus desideriis advocat, et per eos retibus Evangelii, alios de profundo iniquitatis eripit, unde subdit: </span><span class="fk">Venite post me, et faciam vos fieri piscatores hominum</span><span class="ft"> Joan. 1..</span></p>
  </aside>

  <aside id="FN78">
    <p class="f"><a class="notebackref" href="#MT4_19"><span class="notemark">§</span> 4:19</a> <span class="fk">Piscatores. </span><span class="ft"> Piscaturus per piscatoria vadit loca. Mystice. Cum incarnatus carnem suscepit, divinitus vidit in mari mundi spirituales piscatores: et aliis quid essent ostendit, quos ab æterno prævidit.</span></p>
  </aside>

  <aside id="FN79">
    <p class="f"><a class="notebackref" href="#MT4_20"><span class="notemark">**</span> 4:20</a> <span class="fk">Continuo. </span><span class="ft"> Perfecta obedientia est sua imperfecta relinquere. Relictis retibus: quia et si postea resumunt, non cupiditate et proprietatis amore. In his datur forma volentibus sequi. Mutatur intentio non piscatio, mutantur retia in doctrinam, cupiditas in amorem animarum: fit mare sæculum, navis Ecclesia, pisces boni et mali homines.</span></p>
  </aside>

  <aside id="FN80">
    <p class="f"><a class="notebackref" href="#MT4_21"><span class="notemark">††</span> 4:21</a> <span class="fk">Vidit alios duos. </span><span class="ft"> Ecce in his quatuor numerus evangelistarum præfiguratur, qui animas a mundo extrahunt de quatuor partibus mundi. Bini et bini vocantur, quia charitas non nisi inter duos est. Vocatio dicitur: Vel secundum electionem gratiæ. Unde dicitur: </span><span class="fk">Quos vocavit</span><span class="ft"> Rom. 8., etc. Vel secundum illud: </span><span class="fk">Multi sunt vocati</span><span class="ft"> Matth. 10.. AUG. Quæritur quomodo Matthæus et Marcus dicant binos vocasse Jesum: primo Petrum et Andræam, etc., usque ad ideo autem piscatores illitteratos misit prædicare, ut fides in virtute Dei, non eloquentia hominum putetur. </span><span class="fk">Zebedæi et Joannem. </span><span class="ft"> Zebedæus fugitivus, id est, diabolus. Jacobus, supplantator qui adjuvatur a Joanne, id est, a gratia Dei. </span><span class="fk">Et vocavit eos. Illi autem, </span><span class="ft"> etc. Vocavit et alios, sed sufficit nominare istos.</span></p>
  </aside>

  <aside id="FN81">
    <p class="f"><a class="notebackref" href="#MT4_23"><span class="notemark">‡‡</span> 4:23</a> <span class="fk">Et circumibat Jesus totam Galilæam. </span><span class="ft"> Coadjutoribus vocatis prædicationi insistit, docens impigrum esse debere doctorem. </span><span class="fk">Docens in synagogis. </span><span class="ft"> Docens de moribus, vitæ activæ subditos. Prædicans de futuris vitæ contemplativæ perfectis. Docens naturales justitias, castitatem scilicet et humilitatem et similia quæ homo naturaliter habet. Prædicans Evangelium regni. Ad Evangelium pertinet mysterium justitiæ, bonum initium, beatitudinis promissio, peccatorum remissio, adoptio, resurrectio, cœlestis hæreditas, angelorum societas. </span><span class="fk">In synagogis. </span><span class="ft"> Nec otiosus doctor in vacuum discurrat, sed ubi sunt plures prædicet. </span><span class="fk">Evangelium. </span><span class="ft"> Quia justitia est molestia viventi in carne, labor justitiæ non suscipitur, nisi merces operis exspectetur. Ideo Christus evangelizat beatitudinem, ut excitet ad boni operis patientiam. </span><span class="fk">Et sanans. </span><span class="ft"> Curare languorem et infirmitatem non fuit magnum, cum postea morituri. Sed ideo factum, ut sic erigerentur ad regnum. Moraliter instruens prædicatores etiam terrena subsidia subditis ministrare, et sic ad regnum trahere.</span></p>
  </aside>

  <aside id="FN82">
    <p class="f"><a class="notebackref" href="#MT4_24"><span class="notemark">§§</span> 4:24</a> <span class="fk">Et abiit opinio. </span><span class="ft"> BEDA. Opera salutis sine fama boni odoris non satis relucent auditoribus, nec fama sine opere proficit: sine quibus, etc., usque ad curat corpora, ut paratius audiant invisibilia. Aliter parum erat mox morituris curam impendere.</span></p>
  </aside>

  <aside id="FN83">
    <p class="f"><a class="notebackref" href="#MT4_25"><span class="notemark">***</span> 4:25</a> <span class="fk">Secutæ sunt. </span><span class="ft"> AUG. Quadripartitæ turbæ, scilicet. Alii, etc., usque ad alii, per invidiam volentes eum accusare et in aliquo capere.</span></p>
  </aside>

  <aside id="FN84">
    <p class="f"><a class="notebackref" href="#MT5_1"><span class="notemark">*</span> 5:1</a> <span class="fk">Videns autem Jesus. </span><span class="ft"> AUG. Huic rei consentit Lucas dicens: </span><span class="fk">Factum est autem in illis diebus, exiit in montem orare</span><span class="ft"> Luc. 6., etc. Sed Lucas dicit, etc., usque ad non enim omnes omnia possunt: quod verius putatur quamvis idem utriusque simul possit videri factus. </span><span class="fk">Ascendit. </span><span class="ft"> Docens suos ascendere nec in turba remanere: altiorem docturus justitiam, quam illam quæ est Scribarum et Pharisæorum. Ascendit ipse mons in montem, ut altiora virtutum culmina doceret, et Ecclesiam supra quam sedet prædicans præceptum Domini sublimius erigendam ostenderet quam eadem doctrina usque ad finem sæculi plenius erudiret. Apostolos præeminentius abducit, ut a monte prius suscipiant montes pacem populo. </span><span class="fk">Sedisset. </span><span class="ft"> Sessio humanitatis per quam cognoscitur. Unde: </span><span class="fk">Et mundus eum non cognovit, </span><span class="ft"> ante incarnationem. </span><span class="fk">Accesserunt. </span><span class="ft"> Ut vicinius audiant, qui ad implendum animo properant.</span></p>
  </aside>

  <aside id="FN85">
    <p class="f"><a class="notebackref" href="#MT5_2"><span class="notemark">†</span> 5:2</a> <span class="fk">Et aperiens. </span><span class="ft"> Apertio oris profunditatem significat sacramenti. Quasi abyssum, quasi thesaurum aperuit, quasi fluvium paradisi. In hoc monte Novum Testamentum in cordibus filiorum scribit, incipiens a beatitudine qui in monte Sinai Vetus Testamentum in lapidibus servis dedit incipiens a terrore. AUG. Sermonem quem locutus est Dominus noster in monte, sicut in Evangelio, etc., </span><span class="fk">usque ad, Omnis qui audit verba mea hæc et faciat, assimilabo eum viro sapienti</span><span class="ft"> Matth. 7..</span></p>
  </aside>

  <aside id="FN86">
    <p class="f"><a class="notebackref" href="#MT5_3"><span class="notemark">‡</span> 5:3</a> <span class="fk">Beati. </span><span class="ft"> GREG. NYSS. Beatitudo, ut mea fert opinio, comprehensio est omnium earum rerum quæ, etc., usque ad miseria enim est in acerbis et tristibus nostraque voluntate non occidentibus casibus et calamitatibus ærumna. </span><span class="fk">Beati pauperes. </span><span class="ft"> Sententiarum numerus diligenter est attendendus. Incipit enim beatitudo ab humilitate. HIER. </span><span class="fk">Beati pauperes spiritu. </span><span class="ft"> Quia non necessitas sed fides, et devotio paupertatis beatos facit, etc., usque ad sicut initium sapientiæ timor Domini, sic paupertas est principium beatitudinis. CHRYSOST. Pauperes spiritu sunt humiles et contriti corde. Spiritum autem hic animam et voluntatem dixit. Quoniam autem multi sunt humiles non spontanei, sed astricti necessitate, primos vocat beatos.</span></p>
  </aside>

  <aside id="FN87">
    <p class="f"><a class="notebackref" href="#MT5_4"><span class="notemark">§</span> 5:4</a> <span class="fk">Beati mites. </span><span class="ft"> Mites sunt qui malis moribus dominantur: perfecta virtus est morum possessio. THEOPH. Mites sunt, non qui prorsus non irascuntur, etc., usque ad sic doctrina viri per patientiam dignoscitur. </span><span class="fk">Possidebunt terram. </span><span class="ft"> AUG. Illam terram ego credo de qua in Psalmo dicitur: </span><span class="fk">Spes mea es tu, portio mea in terra viventium</span><span class="ft"> Psal. CLXI.</span></p>
  </aside>

  <aside id="FN88">
    <p class="f"><a class="notebackref" href="#MT5_5"><span class="notemark">**</span> 5:5</a> <span class="fk">Beati qui lugent. </span><span class="ft"> Pro suis vel aliorum peccatis, qui est ab irriguo inferiori, sed qui fit ab irriguo superiori est ex desiderio cœlestis patriæ. Ille lavat præsentes sordes, hic accendit acrius æternorum amatores. Qui autem peccata deposuit, mores mansuetudine correxit, flevit etiam, jam potest esurire et sitire justitiam, quod prius non poterat. Hæc virtus sine spiritu fortitudinis non impletur: quia per eum esuriendo ad satietatem quandoque veniemus. </span><span class="fk">Beati qui lugent. </span><span class="ft"> Restat post prædicta ruinarum colluvionem luctu purgare. Luctus pro peccatis vel pro desiderio cœlesti consolationem meretur et non alius. Hi scientiæ spiritu illustrantur, ut sciant quibus malis involvantur. HILAR. Lugentibus non orbitates, aut contumelias, aut damna mœrentibus, sed peccata vetera flentibus, et criminum quibus obsordescimus conscientia ærumnosis, hæc sedula in cœlo consolatio præparatur.</span></p>
  </aside>

  <aside id="FN89">
    <p class="f"><a class="notebackref" href="#MT5_6"><span class="notemark">††</span> 5:6</a> <span class="fk">Beati qui esuriunt. </span><span class="ft"> Amatores verbi boni, quibus non satis est quod justi sunt, sed semper sitiunt opus justitiæ. Justitia est sua cuique tribuere, sibi, et proximis, et Deo. Hæc justitia non plene implebitur, donec Deus sit omnia in omnibus: ideo hic possumus esurire, non saturari. Justitiæ lumen est misericordia, misericordiæ virtus justitia; hæc misericordia eget spiritu consilii, sine quo nemo circumspecte miseretur. Initium est sui misereri, finis est pro alio mori. Ordo enim est miserendi ut unusquisque incipiat a se. Finem Christus insinuat, pro peccatoribus mortuus ex misericordia.</span></p>
  </aside>

  <aside id="FN90">
    <p class="f"><a class="notebackref" href="#MT5_7"><span class="notemark">‡‡</span> 5:7</a> <span class="fk">Beati misericordes. </span><span class="ft"> Misericordia nascitur de præcedentibus, quia si præcesserit vera humilitas et animus mansuescat, et suos et aliorum casus fleat, et justitiam esuriat, post nascitur vera misericordia. Tunc enim miserias alienas faciet suas et pro viribus juvabit: et si juvandi facultas deest, compassio non deerit: </span><span class="fk">Estote misericordes sicut et Pater vester misericors est</span><span class="ft"> Luc. 6., id est, ad hoc misereamini ad quod et Deus, ut bonitas redundet in omnibus: misericordia sine justitia remissio et tepiditas; justitia sine misericordia severitas et austeritas dicitur.</span></p>
  </aside>

  <aside id="FN91">
    <p class="f"><a class="notebackref" href="#MT5_9"><span class="notemark">§§</span> 5:9</a> <span class="fk">Beati pacifici. </span><span class="ft"> RAB. Pacifici sunt qui omnes motus animi componunt et rationi subjiciunt, quia his nihil repugnat qui similes patri, etc., usque ad cum autem Deus erit omnia in omnibus, tunc beatitudo adoptionis dabitur.</span></p>
  </aside>

  <aside id="FN92">
    <p class="f"><a class="notebackref" href="#MT5_10"><span class="notemark">***</span> 5:10</a> <span class="fk">Beati qui persecutionem. </span><span class="ft"> In prædictis septem est perfectionis ostensio et probatio. Qui prædicta habent, pati possunt persecutionem: et recte tenet prædicta quæ accepit qui pro eis paratus est mori.</span></p>
  </aside>

  <aside id="FN93">
    <p class="f"><a class="notebackref" href="#MT5_11"><span class="notemark">†††</span> 5:11</a> <span class="fk">Beati estis cum maledixerint. </span><span class="ft"> Hucusque generaliter sententias posuit quasi ad absentes, cum et ad præsentes pertinerent, nunc ad eos verba convertit (quamvis et hoc aliis conveniat), prædicens quanta pro nomine ejus essent passuri: quia dignitatem gradus eorum eis intimare volebat dicens: </span><span class="fk">Vos estis sal terræ, vos estis lux mundi; </span><span class="ft"> ut ex tristibus humilitatem, ex lætis acciperent consolationem. </span><span class="fk">Maledixerint. </span><span class="ft"> Antiqua translatio habet: </span><span class="fk">Cum oderint vos homines, et dixerint omne malum, et expulerint. </span><span class="ft"> Idem tamen sensus in nostra, cum maledieta ex odio cordis fiant. Qui gloriam cœli optat, non timet opprobrium in terra; quantum quisque de laude hominum lætatur, tantum de opprobrio tristatur. Quem laus extollit, vituperatio deprimit: ubi quis quærit laudari tantum apud Deum, non timet confundi in conspectu hominum. </span><span class="fk">Mentientes. </span><span class="ft"> Hoc addit ne glorietur de quo vere mala dicuntur. Etiam addit: </span><span class="fk">Propter me, </span><span class="ft"> quia aliquando falsa dicuntur, quod accedit temeritate hominum, non tamen propter Christum hoc patiuntur, quem non sequuntur.</span></p>
  </aside>

  <aside id="FN94">
    <p class="f"><a class="notebackref" href="#MT5_12"><span class="notemark">‡‡‡</span> 5:12</a> <span class="fk">Quoniam merces vestra copiosa est in cœlis. </span><span class="ft"> Non in volubilibus, cum non in rebus volubilibus merces æterna esse debeat, sed in spiritualibus firmamentis, ubi habitat sempiterna justitia. Jam ergo sentiunt hanc mercedem qui spiritualibus bonis gaudent. Sed perficietur cum mortale hoc induet immortalitatem. </span><span class="fk">Sic enim persecuti, </span><span class="ft"> etc. Temperat exemplo rigorem passionis. Tribus modis fit persecutio: odio cordis, dictis, factis.</span></p>
  </aside>

  <aside id="FN95">
    <p class="f"><a class="notebackref" href="#MT5_13"><span class="notemark">§§§</span> 5:13</a> <span class="fk">Vos estis sal terræ. </span><span class="ft"> Hic jam ostenditur apostolorum officium, scilicet quod sunt sal terræ et lux mundi. Hoc specialiter ad apostolos, qui prædictis virtutibus, paupertate scilicet et aliis, debent ornari, ut sint sal optimum condientes alios doctrina, et vitæ suæ exemplo. Sal, salus a corruptione. Unde propheta: </span><span class="fk">Posui te in lucem gentium, ut sis salus mea usque ad extrema terræ. </span><span class="fk">Quod si sal, </span><span class="ft"> etc. Id est, si vos, per quos alii condiendi sunt, adversis vel prosperis cesseritis: per quos a vobis error auferetur, cum vos Deus tollere aliis elegerit? Ad nihilum valet: quia (ut alius evangelista ait) nec terræ utilis est quam suo injectu germinare prohibet, nec sterquilinio quod non fecundare sinit. Sic qui retro vadit, nec ipse fructum fert, nec alios valet excolere, sed ab Ecclesia ejicitur, et in hæc verba ridetur: </span><span class="fk">Hic homo cœpit ædificare, et non potuit consummare. Si sal evanuerit</span><span class="ft"> Luc. 4.. Id est, si timore vel cupidine doctor saporem sapientiæ omiserit, per quem fatuitas ejus emendabitur? Hoc solis apostolis convenit: Quod sequitur, omnibus magistris: </span><span class="fk">Ad nihilum valet ultra, </span><span class="ft"> etc. In fine de omnibus concludit sic: </span><span class="fk">Nisi abundaverit justitia, </span><span class="ft"> etc. </span><span class="fk">Et conculcetur ab hominibus. </span><span class="ft"> Sanctus et verus minister Christi, etsi a malis ridetur, conculcari non potest, quia mente fixus in cœlo manet.</span></p>
  </aside>

  <aside id="FN96">
    <p class="f"><a class="notebackref" href="#MT5_14"><span class="notemark">*</span> 5:14</a> <span class="fk">Vos estis lux mundi. </span><span class="ft"> Prius sal quam lux, quia prius vita quam doctrina: vita ducit ad scientiam veritatis. Qui Deum timet, scientia non caret. </span><span class="fk">Lux mundi. </span><span class="ft"> Alia causa est quare non debent deficere: quia illuminati a Christo verbo et exemplo: quocunque illati mundanis lucem fidei et scientiæ debent ministrare. Et sicut (quia sunt sal) debent corruptionem pellere: sic et tenebras (quia lux sunt) fugare. </span><span class="fk">Non potest civitas, </span><span class="ft"> etc. Quia apostoli fundamenta sunt, apte civitas dicuntur. </span><span class="fk">Supra montem. </span><span class="ft"> Locus montem justitiæ innuit, qui excelsus est, quo propalamini ne vos abscondatis. Non enim facultas subterfugiendi vel clam aliquid faciendi; ideo subditos misericorditer intus consilio regite, et extra contra adversarios pro justitia pugnando defendite: quod pertinet ad spiritum consilii et fortitudinis.</span></p>
  </aside>

  <aside id="FN97">
    <p class="f"><a class="notebackref" href="#MT5_15"><span class="notemark">†</span> 5:15</a> <span class="fk">Neque accendunt lucernam. </span><span class="ft"> Domesticis exemplis docet, ne celent lucem verbi sibi commissam. Non accendunt, id est, non ideo data est doctrina prædicationis ut celent eam et subjiciant servituti corporis, dum aliqua timent. Sed corpus suum ministerio Dei subjiciant, ut per vocem et cætera corporis officia lux excellentior cæteris appareat. Unde dicitur I Cor. 9.: </span><span class="fk">Castigo corpus meum, </span><span class="ft"> etc. Vel, Christus lucernam accendit, dum testam humanæ naturæ flamma suæ divinitatis implevit: quam nec credentibus abscondit, nec modio, id est mensura legis, vel terminis unius gentis inclusit. Sed super candelabrum, id est, Ecclesiam fidem suæ incarnationis affixit, ubi omnes possint intueri, qui in domo, id est, Ecclesia sunt vel mundo. Unde subdit: </span><span class="fk">Sic luceat, </span><span class="ft"> etc. </span><span class="fk">Candelabrum. </span><span class="ft"> Sicut lucerna Christus, candelabrum crux est, super quam erat levandus. Candelabrum Ecclesia, quæ verbum vitæ præsentis bajulat.</span></p>
  </aside>

  <aside id="FN98">
    <p class="f"><a class="notebackref" href="#MT5_16"><span class="notemark">‡</span> 5:16</a> <span class="fk">Sic luceat, </span><span class="ft"> etc. Et hæc omnia ita agite, ut non finem boni operis in laudibus hominum constituatis. </span><span class="fk">Ut videant, </span><span class="ft"> etc. Opera requiro, ut videantur, et sic doctrina confirmetur: et hoc non ad gloriam vestram.</span></p>
  </aside>

  <aside id="FN99">
    <p class="f"><a class="notebackref" href="#MT5_17"><span class="notemark">§</span> 5:17</a> <span class="fk">Nolite putare. </span><span class="ft"> Postquam hortatus est omnia pati pro veritate, et non celare, et gloriam Dei facere, incipit docere quid docturi sint. Quasi diceret: Quid est quod vetas abscondi, pro quo jubes omnia pati? an est aliquid contra legem? </span><span class="fk">Non veni solvere legem, sed adimplere, </span><span class="ft"> vel faciendo quod dicit, vel supplendo quod deerat et imperfectum erat.</span></p>
  </aside>

  <aside id="FN100">
    <p class="f"><a class="notebackref" href="#MT5_18"><span class="notemark">**</span> 5:18</a> <span class="fk">Iota. </span><span class="ft"> BEDA. Hic ostenditur, quod quæ minima putantur in lege, sacramentis spiritualibus plena sunt, et omnia, etc., usque ad quia iota decem significat, id est decalogum, cujus apex est Evangelii perfectio. </span><span class="fk">Omnia fiant. </span><span class="ft"> Spiritualiter impleantur, vel imperfecta perficiantur, et significantia, id est impletione, consummentur.</span></p>
  </aside>

  <aside id="FN101">
    <p class="f"><a class="notebackref" href="#MT5_19"><span class="notemark">††</span> 5:19</a> <span class="fk">Qui ergo solverit, </span><span class="ft"> etc. Minima sunt crux Christi et passio, quam qui erubescit minimus est; qui confitetur magnus. Vel Pharisæos notat, qui mandata Dei dimiserunt pro suis traditionibus, quæ nihil valent, dum vel minimum, quod in lege est, prætereunt. Moraliter autem solvit qui non implet, sed tenet sicut infirmis data sunt. Vel qui non intelligit spiritualiter. Solvere, non est agere, quod recte intelligit, vel non intelligere quod non depravat, aut minuere integritatem superadditionis Christi. </span><span class="fk">Minimus vocabitur, </span><span class="ft"> etc. In regno cœlorum minimus vocabitur qui erit in eo indignus, in quo nullus minimus sed omnes magni. </span><span class="fk">Qui autem fecerit. </span><span class="ft"> Qui non solverit, et sic docet, non minimus, non tamen magnus: sed facit quod docet. </span><span class="fk">Soli enim factores legis justi sunt apud Deum</span><span class="ft"> Rom. 2..</span></p>
  </aside>

  <aside id="FN102">
    <p class="f"><a class="notebackref" href="#MT5_20"><span class="notemark">‡‡</span> 5:20</a> <span class="fk">Dico autem vobis. </span><span class="ft"> Cum ait, dico, magnam vim et profundam intelligentiam cogitandi incussit: ostendit quomodo superaddit. Et non quæ prius mandaverat, absolvit. Plus etiam est diligere inimicos quam non odisse: non cupere, quam non adulterari: non irasci, quam non occidere. </span><span class="fk">Nisi, </span><span class="ft"> etc. Id est, non solum minima legis præcepta impleveritis, sed et ea quæ addo: quia dum fiunt addita ad perfectionem, etiam hæc plenius aguntur quæ præmissa sunt ad inchoationem: quia qui non videt mulierem ad concupiscendum eam, nec fornicatur: nec occidit qui non irascitur. </span><span class="fk">Justitia vestra. </span><span class="ft"> Justitiam Pharisæorum vocat omnia illa ad cultum Dei actualiter præcepta: seu figurarum mystica tantum ad litteram instituta.</span></p>
  </aside>

  <aside id="FN103">
    <p class="f"><a class="notebackref" href="#MT5_21"><span class="notemark">§§</span> 5:21</a> <span class="fk">Audistis, </span><span class="ft"> etc. Exponit quæ est justitia Pharisæorum, quam qui adimplet non statim magnus, sed aliquem gradum conscendit.</span></p>
  </aside>

  <aside id="FN104">
    <p class="f"><a class="notebackref" href="#MT5_22"><span class="notemark">***</span> 5:22</a> <span class="fk">Ego autem, </span><span class="ft"> etc. Perfectionem quam venit implere incipit explanare, et quomodo justitia eorum debeat superabundare. </span><span class="fk">Omnis qui irascitur. </span><span class="ft"> Quia nesciebant homicidium esse nisi peremptionem: aperit omnem motum animi ad nocendum, in homicidium computari. Mandatum Christi non est contrarium legi, sed latius legem in se continens. Qui non irascitur, non occidit. Sed non econtra, licentia irascendi causa homicidii. Tolle iram, et homicidium non fit.</span></p>
  </aside>

  <aside id="FN105">
    <p class="f"><a class="notebackref" href="#MT5_23"><span class="notemark">†††</span> 5:23</a> <span class="fk">Si ergo offers munus tuum. </span><span class="ft"> Explanat ampliorem justitiam ostendendo quod si non licet fratri irasci, multo minus in animo retinere quod in odium quærat converti. Si quidquam mali contra proximum in animo habemus, Deo placite offerre non possumus. </span><span class="fk">Si ergo offers. </span><span class="ft"> Secundum litteram hoc absurdum est. Est ergo in interiori templo altare, id est fides, cui quodlibet munus, id est, psalmus, hymnus, oratio, et hujusmodi, nisi sit innixum non est Deo placiturum. </span><span class="fk">Et ibi, </span><span class="ft"> etc., id est, cum in corde (quod est templum interius) tale munus oblaturus es, si in mentem venerit quod frater tuus habet aliquid adversum te, quem tu læsisti. Si enim ipse te læsit, non ipse, sed tu habes adversus eum: nec tunc oportet te veniam petere, sed dare sicut vis tibi dimitti.</span></p>
  </aside>

  <aside id="FN106">
    <p class="f"><a class="notebackref" href="#MT5_24"><span class="notemark">‡‡‡</span> 5:24</a> <span class="fk">Relinque ibi, </span><span class="ft"> etc. Non ait refer: quia quod recte offertur immutari non licet. Sed relinque, donec placabilius offeras: non enim munus repellit, sed charitatem proximi quærit, sine qua nemo ad charitatem Dei pervenit. Unde: Prius charitatem proximo exsolvat qui munus suum Deo placere optat. </span><span class="fk">Vade. </span><span class="ft"> Non pedibus, sed animo humiliter ei prosternas in conspectu illius cui oblaturus es. Vel petendo veniam si præsens est. </span><span class="fk">Offeres. </span><span class="ft"> Hoc ex spiritu pietatis quo mitis fit, et divinum verbum pie intelligit, intelligendo obedit, et ad implendum cor erigit.</span></p>
  </aside>

  <aside id="FN107">
    <p class="f"><a class="notebackref" href="#MT5_25"><span class="notemark">§§§</span> 5:25</a> <span class="fk">Esto consentiens. </span><span class="ft"> Sicut jam præcepit fratri reconciliari et post jubet inimicos diligi, ita hic dum currimus in via hujus sæculi, ad pacem et concordiam hortatur, sicut dicitur: </span><span class="fk">Si fieri potest quod ex vobis est cum omnibus hominibus pacem habentes</span><span class="ft"> Rom. 12.. Et pro consentiens ex Græco habetur benignus vel benevolus. </span><span class="fk">Cito, </span><span class="ft"> ne differas in crastinum: </span><span class="fk">Dum es in via, </span><span class="ft"> dum adhuc licet operari. Si fratrem læsisti, reconciliare ei. Si adversarius exstiterit, esto benevolus, ut fiat amicus. </span><span class="fk">In via cum eo. </span><span class="ft"> Sermo divinus, nobiscum est in Christi via. Adversarius nobiscum in via sæculi. Sermo divinus nobis via est qua currimus. Unde: </span><span class="fk">Viam mandatorum tuorum cucurri, cum dilatasti cor meum</span><span class="ft"> Psal. 118.. </span><span class="fk">Ne forte tradat. </span><span class="ft"> Sic temperavit, ut pœnitentiæ locum non afferret: putaretur enim, quod si obiisset adversarius et non posset ei in via esse benevolus, necessario judici traderetur. Sed et locum pœnitentiæ reliquit, et impœnitentem judici tradidit, dicens: Judex tradat te ministro. </span><span class="fk">Tradat, </span><span class="ft"> id est, causa sit cur tradaris in manus Christi, cui Pater omne judicium dedit. Christus ministro, id est angelo, qui colliget zizania.</span></p>
  </aside>

  <aside id="FN108">
    <p class="f"><a class="notebackref" href="#MT5_26"><span class="notemark">*</span> 5:26</a> <span class="fk">Novissimum quadrantem. </span><span class="ft"> Id est, minuta peccata, quia nihil erit impunitum. Vel per quadrantem novissimum, significantur terrena peccata, quia prima pars mundi cœlum; secunda, ær; tertia aqua; quarta, novissima terra. Ergo donec reddas novissimum quadrantem, id est, donec luas peccata quæ de terra contraxisti.</span></p>
  </aside>

  <aside id="FN109">
    <p class="f"><a class="notebackref" href="#MT5_27"><span class="notemark">†</span> 5:27</a> <span class="fk">Audistis. </span><span class="ft"> RAB. Adhuc qui dixit: </span><span class="fk">Non veni solvere legem, sed adimplere</span><span class="ft"> Marc. 11.. Addit: quantum debeat abundare, etc., usque ad quando anima relicta superiori lege, turpi voluntate inferiorum prostituta corrumpitur. </span><span class="fk">Viderit mulierem. </span><span class="ft"> BEDA. Magna superadditio. Visus ponitur pro omni motu qui est, etc., usque ad quia non secundum quod quisque potuit et non licuit, sed secundum quod voluit et proposuit ex conscientia accusatur vel defenditur. </span><span class="fk">Ad concupiscendum. </span><span class="ft"> Ut transeat in affectum cordis, ut facere disponat, ubi non deest voluntas, sed occasio: quod passio dicitur, quæ est mors in domo. Propassio est animi subitus affectus vel iræ, vel amoris. Passio est animi forma vel deliberatio ex consensu. Unde dicitur aliquis iracundus vel amator. ISID. Si contemplatio vertitur in tædium vel in arrogantiam, dimitte eam, et transi ad activam: quia melius est per activam salvari, quam per contemplativam perire.</span></p>
  </aside>

  <aside id="FN110">
    <p class="f"><a class="notebackref" href="#MT5_29"><span class="notemark">‡</span> 5:29</a> <span class="fk">Erue eum. </span><span class="ft"> Ad litteram nullum membrum erui præcipitur, sed interior visus qui dexter, et exterior qui sinister dicitur, per studium pii laboris si nocet est revocandus vel removendus: et etiam longe faciendus, ut scilicet nec in memoria habeatur. Eruitur oculus cum frangitur malus usus. Projicitur, cum ex toto annihilatur, nec intrare permittitur.</span></p>
  </aside>

  <aside id="FN111">
    <p class="f"><a class="notebackref" href="#MT5_30"><span class="notemark">§</span> 5:30</a> <span class="fk">Dextera manus tua. </span><span class="ft"> Prospera operatio, vel aliquis adjutor strenuus intra vitæ negotia: qui si scandalum est in lege Dei, melius est illo præciso salvari, quam cum illo damnari. </span><span class="fk">Abscinde eam, </span><span class="ft"> etc. Si quis hoc prædicat de membris, affectu pietatis non debet audiri. Sed ut improbitas morum et pravitas actionum inde resecetur, ut quidquid in oculo mentis de via justitiæ et morum probitate nos subvertit, et quidquid contra operationem virtutum extra pulsat, procul pellatur. </span><span class="fk">In gehennam. </span><span class="ft"> Nomen gehennæ in veteribus non invenitur: sed prius a Domino ponitur. Cujus nominis occasio est. Idolum Baal fuit juxta Jerusalem ad radicem montis Moria ubi Silœ fuit. Hæc vallis irrigua fuit et nemorosa et plena deliciis, et locus in ea idolis consecratus: populus autem Isræl adeo insanivit, ut relicto templo ibi immolarent, et filios suos incenderent dæmoniis. Et dicebatur locus iste Gehennon, id est, vallis Ennon. Comminatur autem Deus se impleturum locum illum cadaveribus, ut vocetur polyandrum, id est, tumulus mortuorum: hujus ergo loci nomine futura supplicia designantur.</span></p>
  </aside>

  <aside id="FN112">
    <p class="f"><a class="notebackref" href="#MT5_31"><span class="notemark">**</span> 5:31</a> <span class="fk">Det illi. </span><span class="ft"> AUG. Scripsit Moyses in Deuteronomio, quod si uxor non placet viro propter aliquam fœditatem, dimittat eam. Quod Christus exponit, etc., usque ad sicut diligit inimicum, non in hoc quod inimicus et malus, sed quod homo ut secum sit salvus. CHRYSOST. Permisit Moyses dari libellum repudii, ne propter odium funderetur sanguis. Permisit fieri mala, etc., usque ad quia malas hominum voluntates ad plenum prohibere non possumus.</span></p>
  </aside>

  <aside id="FN113">
    <p class="f"><a class="notebackref" href="#MT5_32"><span class="notemark">††</span> 5:32</a> <span class="fk">Causa fornicationis. </span><span class="ft"> Quia in hoc fides castitatis et connubii rumpitur: et ille non facit eam mœchari, sed ipsa causa est reatus sui. Si autem pro fornicatione dimittit, a fornicatione debet esse immunis, nec aliam ducere licet dum illa vivit. </span><span class="fk">Fornicationis causa. </span><span class="ft"> Feminæ, quæ fornicata est, vel viri ne fornicetur, scilicet si uxor cogat ad idololatriam, vel ad avaritiam, vel ad alias illicitas concupiscentias. Non enim fornicatio est tantum stupri, sed generaliter quæ a lege Dei aberrare facit. </span><span class="fk">Et qui, </span><span class="ft"> etc. CHRYSOST. Non dicas quoniam vir suus eam dimisit, quia etiam postquam dimissa est, remanet dimittentis uxor.</span></p>
  </aside>

  <aside id="FN114">
    <p class="f"><a class="notebackref" href="#MT5_33"><span class="notemark">‡‡</span> 5:33</a> <span class="fk">Reddes autem. </span><span class="ft"> Si jurare contigerit: per Creatorem jurabis: non per creaturam. Hoc enim per quod jurat quilibet veneratur: hoc amat, hoc timet. Ideo lex præcipit ut non juretur nisi per Deum. </span><span class="fk">Ego autem, </span><span class="ft"> etc. Docet nil tam vile in creaturis quod quis pejerare debeat, dum a summo usque ad imum, juramentum vetat, id est, a cœlo usque ad capillum. In Deum pejerare convincitur, cujus thronus est cœlum, et cujus est quidquid est. </span><span class="fk">Per cœlum. </span><span class="ft"> Illi vel cœlum plus aliquid suspicabantur, vel per illud jurantes non putabant se juramento teneri: ideo sententiam sic temperat, ut et cœlum creatura Dei credatur, non plus aliquid: et quia thronus ejus est perjurium timeatur. Sic et de terra, quia scabellum pedum ejus. Qui ergo per creaturam jurat, illi debet juramentum qui eam creavit et regit, nec alii recte putatur reddi. Non juremus per creaturas ut veneremur eas ultra quam debemus per eas, ut viles existimemus, ut scilicet cum per eas juremus nihil jurare putemus. </span><span class="fk">Neque per terram. </span><span class="ft"> Alii per salutem Pharaonis, qui Dei judicio positus est in infimis. </span><span class="fk">Non est potestas nisi a Deo</span><span class="ft"> Rom. 13.: et in hoc Deum juras. </span><span class="fk">Neque, </span><span class="ft"> etc. Quod non est tuum opus, sed Dei: et ita in minimis Deum jurando perjurium incurrere potes. Qui per caput jurat, illi debet cujus figura et potestas in eo manet.</span></p>
  </aside>

  <aside id="FN115">
    <p class="f"><a class="notebackref" href="#MT5_36"><span class="notemark">§§</span> 5:36</a> <span class="fk">Quia non potes, </span><span class="ft"> etc. Hæc prædicta cum sint ardua et difficilia, nemo sine spiritu fortitudinis servat. Compellit ad perfectionem, dum tollit jurandi occasionem.</span></p>
  </aside>

  <aside id="FN116">
    <p class="f"><a class="notebackref" href="#MT5_37"><span class="notemark">***</span> 5:37</a> <span class="fk">Est, est; non, non. </span><span class="ft"> Ideo bis dicit, ut quod ore dicis, operibus probes. Quod verbis negas, factis non comprobes vel confirmes. Non penitus jurare prohibuit, sed occasione perjurii. Quod perfectius est docuit ostendens quod ulterius est a malo esse. Apostolus jurat, ut fidem persuadeat: Ecclesia etiam pro fœdere pacis ac fidei suos jurare concedit. Sed Christus quod perfectius est docuit, quod infirmitatis indulsit, quod superstitiosum resecavit. Veritas Evangelii juramentum non recipit, sed alterius infirmitas id cogit, dum veritati non credit. </span><span class="fk">A malo est. </span><span class="ft"> Non quidem malum, quia etsi non bonum, tamen necessarium, sed a malo est, non tuo sed illius a quo cogeris jurare, id est, ab infirmitate illius quæ malum est.</span></p>
  </aside>

  <aside id="FN117">
    <p class="f"><a class="notebackref" href="#MT5_38"><span class="notemark">†††</span> 5:38</a> <span class="fk">Audistis. </span><span class="ft"> AUG. Lex modum ultionis instituit: oculum pro oculo. Quod si dici potest, etc., usque ad sed pro dilectione justitiæ, justum pro injusto, quod est bonum pro malo, quod etiam judex facit. Quod dicit, </span><span class="fk">oculum pro oculo, dentem pro dente: </span><span class="ft"> non alterum vult tollere, sed utrumque conservare, dum minatur talionem. Quam etiam cum modo facit, ut injuriam vindicta non transeat: et hæc est pacis inchoatio, et quasi justitiæ incœptio.</span></p>
  </aside>

  <aside id="FN118">
    <p class="f"><a class="notebackref" href="#MT5_39"><span class="notemark">‡‡‡</span> 5:39</a> <span class="fk">Non resistere. </span><span class="ft"> Justitia legis rudes instruit in initio justitiæ, id est, non plus quam est illatum reddere. Justitia Evangelii (quæ ducit homines ad regnum) est non resistere malo: </span><span class="fk">Non resistere: </span><span class="ft"> ut ipse idem: </span><span class="fk">Discite a me, quia mitis sum, et humilis corde</span><span class="ft"> Matth. 11.. Et David: </span><span class="fk">Si reddidi retribuentibus mihi mala</span><span class="ft"> Psal. 7.. Jerem. </span><span class="fk">Et maxillam dedi percutienti</span><span class="ft"> Thren. 3.. Ecce idem Dominus legis et Evangelii. </span><span class="fk">Præbe illi. </span><span class="ft"> Non tantum non repercutias, sed si vult alteram ferire, patienter feras: hoc de injuria corporis. De necessariis autem si perdideris unum, sine tolli et reliquum. Quid ergo de superfluis? </span><span class="fk">Alteram. </span><span class="ft"> CHRYSOST. Primum indigna res est ut nomo fidelis stet in judicio ante conspectum judicis infidelis. Nam et si infidelis, etc., usque ad Si semel in judicium ingressus fueris, non jam desideras ut veritas causæ appareat, sed ut quocunque modo victor exsistas.</span></p>
  </aside>

  <aside id="FN119">
    <p class="f"><a class="notebackref" href="#MT5_40"><span class="notemark">§§§</span> 5:40</a> <span class="fk">Et ei qui, </span><span class="ft"> etc. Consilium est antequam contendas. Licet quidem infirmis sua repetere, sed non contendere. Lucas econverso: Qui aufert vestem, etiam tunicam noli prohibere. Quod non de his solis, sed de omnibus temporalibus faciendum est. </span><span class="fk">Tunicam </span><span class="fk">tuam. </span><span class="ft"> Vel, tunica est anima, quam si quis perdere noluerit, dimittat pallium, id est, corpus ad martyrium. Spiritualiter, doctor tunicam tollit, cum interiora vitia facit confiteri, ut est invidia, superbia, et hujusmodi. Ille addit: </span><span class="fk">Et pallium; </span><span class="ft"> qui et exteriora, ut furtum et fornicationem, non erubescit confiteri.</span></p>
  </aside>

  <aside id="FN120">
    <p class="f"><a class="notebackref" href="#MT5_41"><span class="notemark">*</span> 5:41</a> <span class="fk">Mille passus. </span><span class="ft"> Hoc est iter sabbati, quo designatur perfectio spiritualis: quia non licet in sabbato servile opus facere. </span><span class="fk">Alia duo. </span><span class="ft"> Vadit et alia duo qui dum corpore tantum in servitutem redigitur, spiritu et anima, id est ratione et voluntate, redigi est paratus.</span></p>
  </aside>

  <aside id="FN121">
    <p class="f"><a class="notebackref" href="#MT5_42"><span class="notemark">†</span> 5:42</a> <span class="fk">Da ei. </span><span class="ft"> Quæ honeste et juste possunt dari. Si deest facultas, da affectum verbo vel obsequio. </span><span class="fk">Da ei. </span><span class="ft"> Ita, scilicet, ut nec tibi noceat, nec alii: pensanda est enim justitia. Ita enim omni petenti dabis, et si non id quod petit, sed melius cum injuste petentem correxeris. </span><span class="fk">Et volenti. </span><span class="ft"> Duo genera præstandi complectitur. Vel enim benevole damus, vel reddituro commodamus. Et quandoque qui donat, non vult commodare, quasi nihil mercedis in eo sit cum rem acceptam debitor persolvit. Sed vere ille qui etiam hoc jubet, retribuit. Dicit ergo: </span><span class="fk">Ne avertaris, </span><span class="ft"> id est, nec alienes voluntatem tuam. </span><span class="fk">Hilarem enim datorem diligit Deus</span><span class="ft"> II Cor. 9., sic et spiritualis doctor verbi divini fœnus auditoribus debet accommodare, ut boni operis retributionem ab illis possit accipere, et a Deo mercedem sperare.</span></p>
  </aside>

  <aside id="FN122">
    <p class="f"><a class="notebackref" href="#MT5_43"><span class="notemark">‡</span> 5:43</a> <span class="fk">Audistis. </span><span class="ft"> Qui legem implere venit, in fine ad charitatem plenam perducit, quæ est impletio legis. </span><span class="fk">Odio habebis. </span><span class="ft"> Forsitan intelligendum est juxta hoc quod supra: </span><span class="fk">Oculum pro oculo, </span><span class="ft"> etc. Vel subtrahendo officia humanitatis.</span></p>
  </aside>

  <aside id="FN123">
    <p class="f"><a class="notebackref" href="#MT5_44"><span class="notemark">§</span> 5:44</a> <span class="fk">Diligite. </span><span class="ft"> Contra Ecclesiam pugnatur tribus modis: odio, verbis, cruciatu corporis. Ecclesia econtra diligit, benefacit, orat. Hoc est novum mandatum, hoc de filiis iræ facit filios Dei; unde sequitur: </span><span class="fk">Ut sitis fiili. </span><span class="ft"> Adoptio filiorum sola charitate acquiritur. </span><span class="fk">Benefacite. </span><span class="ft"> Ministrando cibum mentis vel corporis. Quod facit etiam qui dicit eum hujusmodi nec cibum sumere. Omnia enim ea spectant, ut fratres fiant. Singulis singula opponuntur, ut omnes partes malitiæ bonitate vincantur. Videntur contra esse imprecationes prophetarum quæ non dicuntur voto optantium, sed spiritu prævidentium. </span><span class="fk">Orate. </span><span class="ft"> AUG. Non ait hoc pro fratribus in quibus sunt aliquando peccata persecutione inimicorum graviora, etc., usque ad cum etsi peccasse fateantur, et fecisse mala vehementer eos pœniteat, tamen hujusmodi affectiones mentis habent ut se non humilient ad petendam veniam. Movere autem potest, quod Joannes in Epistola de dilectione Dei et proximi tantum monere videtur, ut fratres diligamus, cum Dominus dicat et pro inimicis orandum. Sed fratres intelliguntur non solum qui jam credunt, sed qui credituri sunt, pro quibus orandum est, ut fraterno fœdere nobis socientur.</span></p>
  </aside>

  <aside id="FN124">
    <p class="f"><a class="notebackref" href="#MT5_45"><span class="notemark">**</span> 5:45</a> <span class="fk">Filii. </span><span class="ft"> Non degeneres. Quasi diceret: Accepta potestate operibus agite ut sitis filii renascendo per charitatem. </span><span class="fk">Patris. </span><span class="ft"> Jam dicitur pater. Videte ut sitis filii renati ex Deo qui est charitas. </span><span class="fk">Qui solem. </span><span class="ft"> Hunc visibilem. Nam inquiunt in libro Salomonis, </span><span class="fk">Sol justitiæ non illuxit nobis</span><span class="ft"> Sap. 5.. Et de pluvia doctrinæ propheta dicit: </span><span class="fk">Super unam civitatem pluit, et non super alteram. Solem suum</span><span class="ft"> Amos. 4., etc. Quasi dicat: Quem fecit, cujus proprie sunt omnia quæ de nihilo creavit. Quid ergo nos faciemus de his quæ de munere ejus accepimus?</span></p>
  </aside>

  <aside id="FN125">
    <p class="f"><a class="notebackref" href="#MT5_46"><span class="notemark">††</span> 5:46</a> <span class="fk">Publicani. </span><span class="ft"> Exactores Romanorum, quos Judæi sic vocant, quia de republica curam gerebant. Dicuntur et nomen traxisse a Publio Romano rege, qui prius eos ordinavit.</span></p>
  </aside>

  <aside id="FN126">
    <p class="f"><a class="notebackref" href="#MT5_47"><span class="notemark">‡‡</span> 5:47</a> <span class="fk">Et si salutaveritis. </span><span class="ft"> Si pro his tantum oraveritis, qui aliqua affinitate vobis sint conjuncti, quid amplius habet beneficium vestrum quam infidelium? Oportet fratres diligere, et humiliter salutare: sed parum est.</span></p>
  </aside>

  <aside id="FN127">
    <p class="f"><a class="notebackref" href="#MT5_48"><span class="notemark">§§</span> 5:48</a> <span class="fk">Perfecti. </span><span class="ft"> In charitate Dei et proximi. Cumulus perfectionis diligere etiam inimicos, et orare pro illis, sicut et Christus fecit.</span></p>
  </aside>

  <aside id="FN128">
    <p class="f"><a class="notebackref" href="#MT6_1"><span class="notemark">*</span> 6:1</a> <span class="fk">Attendite, </span><span class="ft"> etc. Qui hucusque præcepit de misericordia, nunc præcipit de cordis munditia qua Deus videtur. Si enim non simplici intentione sed pro hominum laude, non probantur a Deo opera misericordiæ. Laus hominum non debet appeti, sed subsequi, ut exemplo alios invitet. Hactenus de justitia Evangelii, quæ est super justitiam Scribarum et Pharisæorum. Nunc qua munditia cordis eadem justitia debeat impleri: quod in eleemosyna servatur et oratione. Non enim monet hic vel orare vel eleemosynam facere: sed quo animo debemus facere. Agitur enim hic de mundando corde. </span><span class="fk">Apud Patrem vestrum. </span><span class="ft"> Cujus gloriam filii quærere debent, et omnia bona ad hoc ut placeant ei, referre.</span></p>
  </aside>

  <aside id="FN129">
    <p class="f"><a class="notebackref" href="#MT6_2"><span class="notemark">†</span> 6:2</a> <span class="fk">Cum ergo, </span><span class="ft"> etc. A toto in partes, ut exponat quæ bona non sint pro hominum laude facienda. </span><span class="fk">Tuba canere. </span><span class="ft"> Forsitan convocandi gratia hoc fecerunt: ut omnes irent quasi ad spectaculum. </span><span class="fk">Ante te. </span><span class="ft"> Ante se tuba canit qui ante alios vult laudari: ut appareat major illis. </span><span class="fk">Receperunt. </span><span class="ft"> A Deo cordis inspectore fallaciæ supplicium de quibus dicitur: </span><span class="fk">Recedite a me, operarii dolosi: nomen enim meum habuistis: sed opera mea non fecistis. </span></p>
  </aside>

  <aside id="FN130">
    <p class="f"><a class="notebackref" href="#MT6_3"><span class="notemark">‡</span> 6:3</a> <span class="fk">Nesciat. </span><span class="ft"> Sinistra, vitia: dextera, virtutes. Quod ergo agit virtus, nesciat elatio, vel vana gloria, seu aliquod vitium: sed lux rectæ operationis fuget tenebras peccati.</span></p>
  </aside>

  <aside id="FN131">
    <p class="f"><a class="notebackref" href="#MT6_4"><span class="notemark">§</span> 6:4</a> <span class="fk">In abscondito. </span><span class="ft"> In abscondito eleemosyna fit, quæ nullis miscetur tenebris: lux intus est, tenebræ extra. </span><span class="fk">Videt in abscondito. </span><span class="ft"> Videre Dei est approbare. Illa autem tantum approbat quæ sunt abscondita, quæ extra sunt non placent ei neque approbat.</span></p>
  </aside>

  <aside id="FN132">
    <p class="f"><a class="notebackref" href="#MT6_5"><span class="notemark">**</span> 6:5</a> <span class="fk">Et cum oratis. </span><span class="ft"> Ad superiora conjungitur hæc sententia. Supra dixerat: </span><span class="fk">Attendite ne justitiam vestram faciatis coram hominibus; </span><span class="ft"> hic subdit: </span><span class="fk">Et cum oratis. </span><span class="ft"> Non prohibet orare, sed in orando hypocritis similes esse. </span><span class="fk">In angulis. </span><span class="ft"> Quasi absconsores precum, et tamen in plateis ut videantur, et per hoc amplior gloria. Allegorice. In angulo orat qui in abscondito se orare simulat: et tamen in platea cum famam captat. Anguli platearum sunt ubi via per transitum viæ ducitur, et quadrivium reddit. Non enim nefas est videri, sed appetere videri. </span><span class="fk">Receperunt. </span><span class="ft"> In his non solum vera merces prava intentione evacuatur: sed vitium simulationis et irrisionis contra Deum augetur.</span></p>
  </aside>

  <aside id="FN133">
    <p class="f"><a class="notebackref" href="#MT6_6"><span class="notemark">††</span> 6:6</a> <span class="fk">Tu autem. </span><span class="ft"> Hoc simpliciter intellectum, docet vanam gloriam mundi fugiendam. Sed magis videtur præcipi, ut, inclusa pectoris cogitatione labiisque compressis, oret Deum. Cubiculum autem est cordis secretum. Ostium, carnalis sensus per quem hæc exteriora improbe se ingerunt, et turbæ phantasmatum orantibus obstrepunt. Parum est ergo cubiculum intrare, si importunis cogitationibus ostium patet. Sed resistendum est carnali sensui, ut oratio spiritualis ex intimis cordis dirigatur ad Deum. </span><span class="fk">Clauso ostio. </span><span class="ft"> Sensibus clausis, ne turbæ phantasmatum exteriorum occurrant. Vel ostium vocat amorem vel timorem hujus sæculi. Sicut enim omne bonum ex timore et amore est Dei, sic omne malum ex amore et timore sæculi. His clausis, id est ablatis, ora. CHRYSOST. Quid ergo, inquis? in Ecclesia non oportet orare? Et valde quidem, sed cum hac voluntate ut illum unum intuearis, qui habet donandi quod petieris potestatem. Ubique enim Deus, quo aliquid facias intuitu, spectat. </span><span class="fk">Patrem. </span><span class="ft"> Quem intus habes per fidem; unde: </span><span class="fk">Apud me oratio Deo vitæ meæ</span><span class="ft"> Psal. 41..</span></p>
  </aside>

  <aside id="FN134">
    <p class="f"><a class="notebackref" href="#MT6_7"><span class="notemark">‡‡</span> 6:7</a> <span class="fk">Orantes autem. </span><span class="ft"> Sicut hypocritarum est ostendi et placere hominibus, ita gentilium est multiloquium, a quibus et cœpit. Hi enim exercendæ linguæ magis operam dant, quam menti mundandæ: ut hoc nugatorii officii genus, etiam ad Deum prece flectendum transferant, putantes quod sicut orator judicem, ita et ipsi Deum flectere queant. CHRYSOST. Si paucis orandum est, cur parabolam proposuit Lucas ad montem semper esse orandum, etc., usque ad Si quidem et Christus et Paulus jussit breves, sed crebras fieri orationes ex paucis intervallis. CASS. Utilius censent (Patres) breves quidem orationes, sed creberrimas, etc., usque ad succincta brevitate vitemus. </span><span class="fk">Putant enim. </span><span class="ft"> Putantes quod persuasibilibus verbis Deus mulceatur. Vel si absens est vocetur: et quod nescit, verborum ambagibus doceatur.</span></p>
  </aside>

  <aside id="FN135">
    <p class="f"><a class="notebackref" href="#MT6_8"><span class="notemark">§§</span> 6:8</a> <span class="fk">Nolite ergo assimilari eis. </span><span class="ft"> Non enim apud Deum agendum est verbis, sed rebus, intentione cordis, affectu simplici. Quæ cum dicimus, non eum docemus, sed nos tempore orandi recordamur. </span><span class="fk">Scit enim pater. </span><span class="ft"> Cur ergo scienti loquimur? Non ut nostræ faciamus indicium voluntatis, sed ut excitemus piæ devotionis obsequium.</span></p>
  </aside>

  <aside id="FN136">
    <p class="f"><a class="notebackref" href="#MT6_9"><span class="notemark">***</span> 6:9</a> <span class="fk">Pater noster. </span><span class="ft"> BEDA. Inter cætera salutaria monita et divina, quibus consulit credentibus, formam orandi proposuit, etc., usque ad et hi sunt veri adoratores, qui Filii per gratiam adorant Patrem in spiritu et veritate. Nulla oratio magis spiritualis est quam illa quæ ex ore Filii, qui est Veritas, processit. </span><span class="fk">Pater noster. </span><span class="ft"> Cui non timore, sed amore hæreditatis servimus. Dum Pater dicitur, de adoptione cogitemus, ut Patri pium affectum rependamus. Dum dicitur </span><span class="fk">noster, </span><span class="ft"> fraternitatis admonetur, cum sit communis adoptio omnibus. Nemo dicat meus, quod proprie filio convenit, cui pater est per naturam. Unde alibi. </span><span class="fk">Vado ad Patrem meum</span><span class="ft"> Joan. 7., specialiter per naturam: et vestrum, conjunctum per gratiam. </span><span class="fk">Pater noster dicitur, </span><span class="ft"> quod commune omnibus, nemo dicat meus: quod solum Christo convenit, qui filius est per naturam; aliis conceditur communis gratia adoptionis. RAB. Monetur nobilis et dives non superbire, etc., usque ad Quid negabit filiis, qui jam dedit quod pater est? AUG. Nusquam invenitur præceptum populo Isræl, ut diceret: </span><span class="fk">Pater noster, </span><span class="ft"> aut oraret, etc., usque ad si ab ejus mandatis non aberrarent. Sicut est illud: </span><span class="fk">Filios genui et exaltavi</span><span class="ft"> Isa. 1., etc </span><span class="fk">In cœlis. </span><span class="ft"> Spiritualibus, ut ad spiritualitatem in qua habitat, festinare discamus, et cœlestia ab eo quæramus. </span><span class="fk">Sanctificetur nomen tuum. </span><span class="ft"> Videnda est harum distinctio septem petitionum. Nam cum vita nostra temporaliter agitur speraturque æterna, priora sunt, etc., usque ad liberatio enim facit liberos, id est, filios, ut dicamus spiritu adoptionis, Abba Pater. </span><span class="fk">Amen, </span><span class="ft"> significat in omnibus his petitionibus indubitanter a Domino tribui quod petitur, si ultimæ conditionis pactum servare non negligimus. Unde subdit: </span><span class="fk">Si dimiseritis, </span><span class="ft"> etc. </span><span class="fk">Sanctificetur, </span><span class="ft"> etc. Hic spiritum sapientiæ oramus, ne a sanctificatione nominis primus in aliquo discrepemus: sed patris nomen in filiis moribus et vita ostendatur. Nomen patris in nobis est, qui filii dicimur: quod petimus sanctificari. Non ut ipse sanctior sit, sed ut in nobis operetur augmentum suæ sanctificationis: nam sanctificatio filiorum nomini ejus attribuitur. Ita dicitur sanctificari sicut clarificari, et magnificari in nobis: </span><span class="fk">Sanctificetur, </span><span class="ft"> id est, ita sicut est sanctum, habeatur hominibus: et ita innotescat illis Deus, ut non putent aliquid sanctius.</span></p>
  </aside>

  <aside id="FN137">
    <p class="f"><a class="notebackref" href="#MT6_10"><span class="notemark">†††</span> 6:10</a> <span class="fk">Adveniat regnum tuum. </span><span class="ft"> Hic spiritus intelligentiæ petitur, quo mundatur cor ut Deus videatur. Duritia et potestas diaboli excluditur, et in futuro perfectius, cum evacuaverit omnem principatum et potestatem, et tradetur regnum Deo Patri. Congrue sequitur, ut post adoptionem filiorum regnum petamus quod filiis debetur. Regnum Dei semper est: sed veniat, id est, manifestetur hominibus a quibus ut lux cæcis non videtur, quod nullus ignorare poterit, cum Filius judicare venerit. In quo regnabunt et sancti, ut dicitur, </span><span class="fk">Percipite regnum quod vobis paratum</span><span class="ft"> Matth. 25., etc. Spiritu intelligentiæ regnum futurum ingredientibus declaratur, et munditia cordis attribuitur, per quam Deus ibidem regnans sicut est videbitur, ubi spiritus sapientiæ complebitur septima sanctificatio nominis ejus. In perfectione senarii adventus regni poscitur, ut curramus omnes in virum perfectum: deinde in eo quiescentibus sanctificetur ipse in nobis dum nos in illo sanctificamur. Ejus requiem jure poscimus in nobis sanctificari, ut perenniter in eo sanctificati requiescamus, in qua sanctificatione pax beatitudinis firmatur et plena sapientia donatur. </span><span class="fk">Fiat voluntas tua. </span><span class="ft"> Hic petitur spiritus consilii, per quem voluntas Dei inquiritur, ut a nobis impleatur. Voluntas Dei in terris sicut in cœlo spiritu consilii regitur. Nobis etiam opus est spiritu consilii: ut voluntas Dei dirigatur in nobis, ut misericordes in re esse possimus. Voluntas Dei semper fit: sed oramus ut libertas nostri arbitrii societur per gratiam suæ voluntati, quæ est sanctificatio nostra et vita æterna. Voluntas Dei est præceptorum ejus custodia. </span><span class="fk">Sicut in cœlo. </span><span class="ft"> Sicut in angelis, ita in hominibus. Vel sicut justis, ita in peccatoribus conversis. Vel sicut in Christo, ita in Ecclesia. Vel sicut mente servio legi Dei, ita et in carne. Secundum spiritum cœlum, secundum carnem terra sumus. Oramus ergo ut sicut in cœlo, id est in spiritu, ita in terra fiat voluntas: ut caro et spiritus sit homo spiritualis de quo dicitur: </span><span class="fk">Cor meum et caro mea exsultaverunt in Deum vivum. </span><span class="ft"> Nec tantum oratur ut bona velimus, sed fiat voluntas in nobis, ut vivamus tibi, non nobis. Hæc tria perfectius habentur in futuro, sed hic interim ex parte oramus, ut postea perfectius habeantur. Quatuor sequentia præsentis vitæ sunt præsidia.</span></p>
  </aside>

  <aside id="FN138">
    <p class="f"><a class="notebackref" href="#MT6_11"><span class="notemark">‡‡‡</span> 6:11</a> <span class="fk">Panem. </span><span class="ft"> Esuries justitiæ ut ad saturitatem pertingat, fulcitur spiritu fortitudinis. Ideo oramus: Panem nostrum quotidianum da nobis: sine quo fame moreremur. Panis, corpus Christi est, vel verbum Dei, vel ipse Deus, quo quotidie egemus, vel qui est super omnes substantias. </span><span class="fk">Hic est panis vivus qui de cœlo descendit</span><span class="ft"> Joan. 6., cujus naturæ sublimitas super omnes substantias est. </span><span class="fk">Nostrum. </span><span class="ft"> Quia Christus noster est factus, et Deus Pater cum Christo omnia nobis donavit. Ideo oramus ut quod nostrum est per donum, quotidie detur per effectum. </span><span class="fk">Supersubstantialem. </span><span class="ft"> Vel quotidianum. Quia </span><span class="fk">qui edunt me adhuc esurient</span><span class="ft"> Eccl. 44.. Hic quotidianus, in patria æternus. Hic panis assidue per fidem et charitatem interius reficere debet: quia sine eo nemo vivere potest. Vel panis dicuntur spiritualia præcepta, quæ semper sunt exercenda vel conservanda.</span></p>
  </aside>

  <aside id="FN139">
    <p class="f"><a class="notebackref" href="#MT6_12"><span class="notemark">§§§</span> 6:12</a> <span class="fk">Et dimitte, </span><span class="ft"> etc. Post cibum petit veniam peccatorum, ut qui a Deo pascitur, in Deo vivat, et ad vitam æternam perveniat. Cum dicimus: </span><span class="fk">Dimitte nobis debita nostra: </span><span class="ft"> spiritum scientiæ rogamus, quo delicta intelligimus, quæ sine spiritu scientiæ non intelliguntur. Scientia quippe ad usum temporalium pertinet, quæ virtus est, in vitandis malis et petendis bonis, ut nostra et aliorum contagia ploremus, bona cupiamus. </span><span class="fk">Sicut. </span><span class="ft"> Ecce qua cautione constringimur, in qua etiam nos adinvicem ad misericordiam inflectit, et peccantibus in se veniam promittit, et nobis et per nos aliis veniam promittit. Culpæ veniam non debemus negare; unde: </span><span class="fk">Cum oratis, remittite si quid habetis adversus aliquem: aliter enim Pater vester non dimittet vobis peccata vestra. </span><span class="ft"> Pecuniam alicui repetere conceditur, sed debita peccatorum petenti veniam nunquam juste negamus.</span></p>
  </aside>

  <aside id="FN140">
    <p class="f"><a class="notebackref" href="#MT6_13"><span class="notemark">*</span> 6:13</a> <span class="fk">Et ne nos inducas. </span><span class="ft"> Sed spiritu scientiæ illustra, ut sciamus quibus malis involvimur, et ut lacrymæ prosint rogamus: </span><span class="fk">Dimitte nobis debita nostra. Et ne nos, </span><span class="ft"> etc. Non quod ipse inducat, sed quia deserit et ire permittit. Non vero precatur non tentari, sed nec ad modicum vinci. Tentatio enim est necessaria ad coronam. </span><span class="fk">Et ne nos, </span><span class="ft"> etc., deserens in tentatione sinas vinci: etsi sinas tentari, sine qua nullus probatus est. </span><span class="fk">Sed libera nos a malo. </span><span class="ft"> Hæc una petitio, tantum continet quantum omnes superiores. Ut spiritu timoris Dei omnia noxia intus et exterius pellantur: et sub paupertate beate vivamus. </span><span class="fk">Sed libera nos. </span><span class="ft"> In illam quæ nondum est ne sinas induci, et ab ea in qua sumus ducti, libera: quo facto nihil est metuendum, nihil restat orandum. </span><span class="fk">A malo, </span><span class="ft"> omni, visibili et invisibili. Hæc liberatio quotidie necessaria est, dum sine malo animæ et corporis non vivitur, sed in fine complebitur, quando immortales et impassibiles erimus. De imis ad summa gradatim sic ascenditur. A malo per spiritum timoris liberamur: inde liberati pauperes spiritu et rebus esse cupimus, dum dicimus, Ne nos inducas in tentationem. Spiritum pietatis rogamus, ut homo interior mansuescat et mitis fiat, ne tentatione moveatur.</span></p>
  </aside>

  <aside id="FN141">
    <p class="f"><a class="notebackref" href="#MT6_14"><span class="notemark">†</span> 6:14</a> <span class="fk">Si enim dimiseritis. </span><span class="ft"> Formam imposuit qualiter velimus judicari. Unde indulgentibus coram Deo fiducia respondet impetrandi: exigentes vero, pœna remordet ultionis vel damnationis.</span></p>
  </aside>

  <aside id="FN142">
    <p class="f"><a class="notebackref" href="#MT6_15"><span class="notemark">‡</span> 6:15</a> <span class="fk">Si autem non dimiseritis. </span><span class="ft"> Nulla excusatio relinquitur, quia unusquisque secundum hanc sententiam in futuro judicabitur. Ex hoc patet, quod unusquisque in sua infidelitate condemnatur.</span></p>
  </aside>

  <aside id="FN143">
    <p class="f"><a class="notebackref" href="#MT6_16"><span class="notemark">§</span> 6:16</a> <span class="fk">Cum jejunatis. </span><span class="ft"> Postquam docuit quomodo orandum sit, docet de jejunio quod iterum pertinet ad munditiam cordis, ne non sit simplex ad Deum, dum ad exteriora rapitur. </span><span class="fk">Nolite fieri. </span><span class="ft"> Non prohibet virtutem, sed fictam virtutis speciem. Bonum est jejunio pro peccatis tristes esse ad pœnitentiam, et humiliare animam nostram; unde: </span><span class="fk">Cor contritum et humiliatum, Deus, non despicies</span><span class="ft"> Psal. 50.. Sed tristitiam quæ pro laude est, prohibet. Unde non ait simpliciter: Nolite jejunare, sed addit: sicut hypocritæ, tristes. </span><span class="fk">Exterminant. </span><span class="ft"> Id est, extra terminos humanæ conditionis obducunt. Sicut de nitore vestium jactantia est: sic de nimio squalore et macie. Demoliri est quasi dissipare: et venustatem vultus quasi ad nihilum redigere. </span><span class="fk">Facies suas. </span><span class="ft"> Luctuosis sordibus in quibus etiam jactantia est: et magis sub specie religionis decipiunt. Nota non debere oves pelles suas deponere, sed vestiri, si aliquando lupi eis se contegunt.</span></p>
  </aside>

  <aside id="FN144">
    <p class="f"><a class="notebackref" href="#MT6_17"><span class="notemark">**</span> 6:17</a> <span class="fk">Unge caput tuum. </span><span class="ft"> Spirituali lætitia mentem refice diebus abstinentiæ: ut dilectionis odor fragret in operibus misericordiæ. Conscientiam lava lacrymis: ut sit munda coram Deo. Non enim sufficit opus misericordiæ sine munda conscientia: nec hoc sine illo. Palæstinis mos erat in festis caput ungere: ergo caput unge, id est, festivum et hilarem te exhibe: et mentem spirituali oleo refice: et de jejunio non quæras laudem exterius. Sed quia sic a sæculo averteris, coram Deo gaudeas: et sic faciem, id est cor, mundabis a sordibus: quibus remotis, Deum videre licebit. </span><span class="fk">Unge caput tuum. </span><span class="ft"> Ecce nondum omnia in Novo Testamento ad litteram. Ridiculi enim essent in jejunio oleo delibuti: sed de spiritu amoris ejus, cujus passionibus debemus participare nos macerandum, mens debet inungi et non oleo adulationis: aliter vana sunt jejunia. Christus factus est unguentum nobis: quod effusum per passionem mortis Ecclesiam suam suo odore implevit. Ideo non alterius causa jejunare debemus: sed ejus perfusi spiritu per abstinentiam macerantes carnem ejus passioni participemus. Illo ergo ungamur: ut opera misericordiæ cumulentur: et charitas interius diffundatur: quia sine illo calix nostri jejunii non inebriatur affectu pietatis. Deo jejunat qui pro amore ejus se macerat et quod sibi subtrahit alteri largitur.</span></p>
  </aside>

  <aside id="FN145">
    <p class="f"><a class="notebackref" href="#MT6_18"><span class="notemark">††</span> 6:18</a> <span class="fk">Et Pater tuus. </span><span class="ft"> Pater per fidem intus est: et remunerat in abscondito facta. Ibi ergo jejunandum quo ipse videat. Et necesse est ut jejunans sic jejunet, ut ei placeat quem in pectore portat.</span></p>
  </aside>

  <aside id="FN146">
    <p class="f"><a class="notebackref" href="#MT6_19"><span class="notemark">‡‡</span> 6:19</a> <span class="fk">Nolite thesaurizare. </span><span class="ft"> Ad munditiam cordis terrena erogari præcipit.</span></p>
  </aside>

  <aside id="FN147">
    <p class="f"><a class="notebackref" href="#MT6_20"><span class="notemark">§§</span> 6:20</a> <span class="fk">Thesaurizare autem. </span><span class="ft"> Quasi: Cum jejunatis aut aliquid boni operis agitis: ibi recondite ubi corruptio non possit accedere. </span><span class="fk">In cœlo. </span><span class="ft"> Id est, omnem spem in cœlestibus ponite: fide gradientes, charitatem amplectantes. </span><span class="fk">In cœlo, </span><span class="ft"> id est, in spirituali firmamento: quod non transit: </span><span class="fk">Cœlum et terra transibunt: verba autem mea non transibunt. </span><span class="ft"> Si ergo cor est in cœlo, mundum est, quia munda sunt cœlestia. Si autem in terra volutatur, quomodo mundum est? id est, si quid agit ut terrena consequatur, quomodo mundum est? Si etenim illa in genere suo munda tamen sordescit res dignior dum inferiori miscetur: ut aurum argento, argentum plumbo.</span></p>
  </aside>

  <aside id="FN148">
    <p class="f"><a class="notebackref" href="#MT6_21"><span class="notemark">***</span> 6:21</a> <span class="fk">Ubi enim est thesaurus. </span><span class="ft"> Si in terra, cor est deorsum; si in cœlestibus, cor est in Christo fixum.</span></p>
  </aside>

  <aside id="FN149">
    <p class="f"><a class="notebackref" href="#MT6_22"><span class="notemark">†††</span> 6:22</a> <span class="fk">Lucerna. </span><span class="ft"> Prosequitur munditiam cordis. Sicut oculus membra ad operandum dirigit, sic intentio et lux fidei omnes virtutes. Lucerna est lumen in testa, sic charitas in fide. Cum fides cessabit, sola charitas lux erit. De exteriori, docet officium interioris hominis, intentione mentis et luce fidei omnes virtutes illustrantur, ut reddant lucidum corpus. Item ad munditiam cordis per se hoc capitulum est, vel gratia priorum operum quæ palam apparent. </span><span class="fk">Si fuerit oculus, </span><span class="ft"> etc. Si pura intentione, quæ potes bona agis, opera sunt lucis, etiamsi non ita hominibus videatur. Si perversa intentio est, pravum est quidquid agitur, etsi videatur rectum. Oculus unus et simplex est, scilicet charitas, quæ modo lucet in fide sicut in testa.</span></p>
  </aside>

  <aside id="FN150">
    <p class="f"><a class="notebackref" href="#MT6_23"><span class="notemark">‡‡‡</span> 6:23</a> <span class="fk">Si autem oculus. </span><span class="ft"> Si intentio non est ex fide, totus homo interior tenebrosus est. Quia quod non est ex fide, peccatum est. </span><span class="fk">Tenebrosum erit. </span><span class="ft"> Quandoquidem intentio sequens opus informat. Ergo si bona quæ agis, quia mala intentione fiunt, tenebræ sunt, quid ea quæ per se mala sunt, et mala intentione fiunt? </span><span class="fk">Si ergo lumen. </span><span class="ft"> Intentio qua facimus quodcunque, quæ in nobis est nota, lumen dicitur; exitus vero rei incertus est, ut cum quid alicui do vel ago nescio utrum cedat ei bono an malo: et ideo tenebras vocat. Dicit ergo: Si intentio qua facis (quæ tibi nota est) appetitu temporalium sordidatur: quanto magis ipsum factum cujus dubius est exitus? quia etsi bene cedat alii, quod non bona intentione facis, nihil tibi proderit: quia quomodo feceris tibi imputatur, non quomodo illi evenerit.</span></p>
  </aside>

  <aside id="FN151">
    <p class="f"><a class="notebackref" href="#MT6_24"><span class="notemark">§§§</span> 6:24</a> <span class="fk">Nemo potest, </span><span class="ft"> etc. Quasi: non poteritis ad oculum hominum bona agere, et ex his Deo placere. Non simul in cœlo et in terra thesaurizare, nec et vitiis et virtutibus deservire. Quidquid facis, vel ex amore Dei, vel servitute diaboli. Cum regnum Dei et diaboli dissideant inter se, in utroque nemo potest simul militare: unde qui baptizantur, diabolo abrenuntiant et operibus ejus. </span><span class="fk">Aut enim unum odio. </span><span class="ft"> Nihil est medium. Quidquid enim facis, aut ex amore Dei, vel ex servitute diaboli. AUG. Diabolus enim semper est odio habendus: Deus vero, etc., usque ad sed contemnunt, victi concupiscentia sua et persuasione diabolica. </span><span class="fk">Aut unum sustinebit. </span><span class="ft"> ID. Non quidem diligit: nemo enim diabolum diligit, sed sua cupiditate implicatus, etc., usque ad etsi non amet illum cujus ancillam diligit. </span><span class="fk">Alterum contemnet. </span><span class="ft"> Non quidem odio habebit: nullius enim conscientia Deum potest odisse, quod retractavit idem Augustinus, dicens: Non video fuisse dicendum. Multi enim sunt de quibus scriptum est: </span><span class="fk">Superbia eorum qui te oderunt</span><span class="ft"> Psal. 3., etc. </span><span class="fk">Et mammonæ. </span><span class="ft"> Mammona, Syra lingua, divitiæ, quibus servire Deum negare est. Non dicit habere: quod fieri licet ut bene dispenset, sed servire, quod est avari. Dicitur hoc nomen esse dæmonis qui præest divitiis, non quod in ejus ditione sunt: sed quod his utitur ad decipiendum, irretiendo laqueis divitiarum.</span></p>
  </aside>

  <aside id="FN152">
    <p class="f"><a class="notebackref" href="#MT6_25"><span class="notemark">*</span> 6:25</a> <span class="fk">Ideo dico vobis, </span><span class="ft"> etc. </span><span class="fk">Quia non potestis Deo servire et mammonæ. </span><span class="ft"> Ne sitis solliciti, quod est servire divitiis. Contemptum sæculi et fiduciam futurorum toto sermone præcepit, dum et mala sustinere et non ulcisci, et inimicos diligere jussit, et humanam gloriam fugere. Nunc vult confirmare per fidem in spe æternorum, quia plures sunt quos amor præsentium et desperatio futurorum torpentes facit. In sudore vultus paratur panis, sed labor est exercendus, sollicitudo tollenda est, quæ mentem perturbat: dum timet ne aut possessa dispereant aut eleborata non contingant. </span><span class="fk">Animæ vestræ. </span><span class="ft"> Id est animalitati cui hæc necessaria sunt. Totam spem Deo committite, quia nihil, nisi quod decrevit ille, potestis acquirere vel retinere. Anima hic ponitur pro vita, quæ cibo sustentatur, ut ibi: </span><span class="fk">Qui amat animam suam, perdet eam</span><span class="ft"> Joan. 12.. Animalitas cibo alitur: et ponitur hic pro vita: vivit cum pecoribus. Quam qui perdit propter Christum, inveniet eam spiritualem in vitam æternam. </span><span class="fk">Nonne anima? </span><span class="ft"> etc. Non vita propter escam, nec corpus propter vestimentum, sed econtra. Ideo non sit sollicitus animus, ut percipiat quod propter se creatum est. Quasi dicat: Qui dedit majora, id est vitam et corpus, dabit et minora, id est victum et vestes. In his promissis veritatis nemo dubitet: Sit homo quod esse debet, mox adduntur ei omnia propter quem sunt facta.</span></p>
  </aside>

  <aside id="FN153">
    <p class="f"><a class="notebackref" href="#MT6_26"><span class="notemark">†</span> 6:26</a> <span class="fk">Respicite. </span><span class="ft"> Hoc ad escam. Sancti merito comparantur avibus, quia cœlum petunt, et quidam ita remoti sunt a mundo, ut jam in terris nil agant, sed sola contemplatione jam in cœlo degunt. De quibus dicitur: </span><span class="fk">Qui sunt hi, qui ut nubes volant? </span><span class="ft"> Isa. 60., etc. Hæc exempla non prohibent providentiam ne laboret, sed sollicitudinem, ut tota fiducia vestra sit in Deo, cum et aves sine cura vivant. </span><span class="fk">Et Pater vester. </span><span class="ft"> Exaggerat fiduciam filiorum et confirmat: quia si bonitas Patris etiam ad illa se extendit, quanto magis ad filios adoptionis?</span></p>
  </aside>

  <aside id="FN154">
    <p class="f"><a class="notebackref" href="#MT6_27"><span class="notemark">‡</span> 6:27</a> <span class="fk">Quis autem vestrum, </span><span class="ft"> etc. Illi autem curam regendi corporis relinquite, qui illud ad hanc mensuram fecit pervenire.</span></p>
  </aside>

  <aside id="FN155">
    <p class="f"><a class="notebackref" href="#MT6_28"><span class="notemark">§</span> 6:28</a> <span class="fk">Et de vestimentis. </span><span class="ft"> Non quod laborare et providere hoc non deceat, sed omnis sollicitudo abjicienda est, et spes in Deo habenda est. </span><span class="fk">Considerate lilia agri. </span><span class="ft"> Exhortationem de indumento satis congruo confirmat exemplo.</span></p>
  </aside>

  <aside id="FN156">
    <p class="f"><a class="notebackref" href="#MT6_29"><span class="notemark">**</span> 6:29</a> <span class="fk">Quoniam nec Salomon, </span><span class="ft"> etc. Quæ purpura regum, quæ pictura textricum potest floribus comparari? Ipse color dicitur operimentum florum, sicut dicimus: operuit istum rubor.</span></p>
  </aside>

  <aside id="FN157">
    <p class="f"><a class="notebackref" href="#MT6_30"><span class="notemark">††</span> 6:30</a> <span class="fk">Si enim fenum agri. </span><span class="ft"> Si ista quæ ad usum sunt temporis tantum, et cito decidua igne cremabuntur, Deus tam venuste adornat. Cras pro futuro ponitur in Scripturis, dicente Jacob: </span><span class="fk">Exaudiet me cras justitia mea</span><span class="ft"> Gen. 30.. </span><span class="fk">In clibanum mittitur. </span><span class="ft"> Alii libri habent: in ignem vel in acervum qui habet speciem clibani. </span><span class="fk">Quanto magis vos, </span><span class="ft"> scilicet vestiet; et ideo omnis fiducia in eo habenda; quod si nec de his fidentes sumus, quomodo invisibilia speramus? Permodica fides est, quæ nec de minimis certa est. Ideo et de æternis ingerit fiduciam, et condemnat infidelitatem. </span><span class="fk">Modicæ fidei. </span><span class="ft"> Quicunque in aliqua promissione dubitat, modicus est fidei, et quanto plus dubitat, tanto minus invenit ea pro quibus sollicitus fuit.</span></p>
  </aside>

  <aside id="FN158">
    <p class="f"><a class="notebackref" href="#MT6_31"><span class="notemark">‡‡</span> 6:31</a> <span class="fk">Nolite ergo solliciti, </span><span class="ft"> etc. Plenius inculcat et revolvit, quod a principio sermonis docuit, ut absque sollicitudine vivamus. </span><span class="fk">Nolite, </span><span class="ft"> etc. Hic videntur argui hi qui, spreto victu vel vestitu communi, lautiora sibi vel austeriora præ his cum quibus vivunt, alimenta quærunt vel indumenta. </span><span class="fk">Solliciti esse. </span><span class="ft"> Sollicitudo suffocat verbum Dei, ne fructum referat, et facit similem gentili, id est infidelem.</span></p>
  </aside>

  <aside id="FN159">
    <p class="f"><a class="notebackref" href="#MT6_32"><span class="notemark">§§</span> 6:32</a> <span class="fk">Hæc enim omnia. </span><span class="ft"> Quid ergo amplius habet a gentili: cujus infidelitas animum sollicitat, et curis vitæ hujus fatigat? </span><span class="fk">Gentes. </span><span class="ft"> Quibus de futuris cura non est, sed filiorum est quærere regnum. </span><span class="fk">Scit enim. </span><span class="ft"> Provisa sunt hæc a Deo, qui novit nobis hæc in via sua esse necessaria. </span><span class="fk">Pater vester. </span><span class="ft"> Sic filios de bonitate et providentia patris securos reddit, absque cura scilicet.</span></p>
  </aside>

  <aside id="FN160">
    <p class="f"><a class="notebackref" href="#MT6_33"><span class="notemark">***</span> 6:33</a> <span class="fk">Quærite ergo. </span><span class="ft"> Hic aperte ostendit ista non esse petenda tanquam bona nostra, etsi necessaria. Regnum autem Dei petendum est, et in eo finis noster est ponendus, propter quem omnia faciamus: verbi gratia: Manducemus ut evangelizemus, non evangelizamus ut manducemus. Cum dicit primum, significat hoc posterius, non tempore, sed dignitate. Illud enim petendum est, hoc propter illud necessarium: ergo primum quærite regnum Dei, id est, præponite omnibus rebus cæteris. </span><span class="fk">Et hæc omnia. </span><span class="ft"> Quia omnia sunt filiorum: et ideo hæc omnia adjicientur, etiam non quærentibus, quibus si subtrahuntur, ad probationem est; si dantur, ad gratiarum actionem; quia omnia cooperantur in bonum.</span></p>
  </aside>

  <aside id="FN161">
    <p class="f"><a class="notebackref" href="#MT6_34"><span class="notemark">†††</span> 6:34</a> <span class="fk">Solliciti. </span><span class="ft"> Timore, mœrore, et anxietate curarum, quæ mentem perturbant. </span><span class="fk">In crastinum. </span><span class="ft"> AUG. In futurum, de præsentibus concedit: unde Apostolus: </span><span class="fk">Nocte ac die operabamur ne quem gravaremus</span><span class="ft"> I Thes. 2.. De futuris quæ divina procurat ordinatio, non convenit, etc., usque ad quia ille qui hoc præcepit cui ministrabant angeli, propter hoc exemplum dandum loculos habuit: unde necessaria usibus præberet, quorum custos erat Judas. </span><span class="fk">Dies. </span><span class="ft"> Non quem fecit Dominus, sed cui maledixit Job et Jeremias, scilicet quem diabolus invenit. </span><span class="fk">Sufficit. </span><span class="ft"> Et quia cura præsenti mentes obruitur, non debet germinari malitia Dei.</span></p>
  </aside>

  <aside id="FN162">
    <p class="f"><a class="notebackref" href="#MT7_1"><span class="notemark">*</span> 7:1</a> <span class="fk">Nolite judicare. </span><span class="ft"> De dubiis, quia de manifestis judicatur, et non de illis de quibus incertum est quo animo fiant: de quibus nemo sine periculo judicat. Judicium temerarium est quando, quibus commissum non est, judicant, sive sit de manifestis, sive de occultis. Committitur autem judicium vel magistris Ecclesiæ vel principibus terræ. Hi ergo si de manifestis judicent, quæ scilicet sunt convicta, vel confessa, non temere judicant; si autem de incertis, temere judicant hæc judicia prohibet.</span></p>
  </aside>

  <aside id="FN163">
    <p class="f"><a class="notebackref" href="#MT7_2"><span class="notemark">†</span> 7:2</a> <span class="fk">In quo enim. </span><span class="ft"> Quasi diceret: In qua voluntate benefeceris, in ea liberaberis; et in qua male, in eadem punieris. De his enim agitur in quibus vel temere judicantes offendimus, vel recte agentes excusamur; et ideo addit: </span><span class="fk">In qua mensura. </span><span class="ft"> Et juste quorum voluntas non habuit finem peccandi, quamvis cum fine peccaverint, non habent finem ultionis; et quibus judicium fuit sine misericordia, sine misericordia judicabuntur. </span><span class="fk">In qua mensura. </span><span class="ft"> Potest in hac mensura in qua aliud mensuratum est, ut triticum, aliud mensurari, ut hordeum: et alia quantitas, ut si unus modius de uno, centum de alio. Ita facit Deus, et non inique ut illi in æternum. Et ipsa infamia, vel malum quod tuleris, causa est cur pœnam debitam incurras. Juste qui æternaliter peccato perfrui volunt, æternam pœnam et inveniunt: quorum voluntas non habuit finem peccandi, nec habebit finem torquendi.</span></p>
  </aside>

  <aside id="FN164">
    <p class="f"><a class="notebackref" href="#MT7_3"><span class="notemark">‡</span> 7:3</a> <span class="fk">Quid autem vides. </span><span class="ft"> Ecce moderamen judicii, et præventus majoribus, alium non judicet de minoribus. Multi enim præventi majoribus, leviora in fratre magis volunt vituperare et damnare quam emendare. Ut si pleni odio vel invidia, vel malitia, damnent in eo quod delinquit ira; quæ est ut festuca, odium, ut trabs. Iratus alicui vult aliquando eum corrigi; qui odit hoc velle nequit: et ideo impossibile dicitur ut festucam fratri demat, qui trabem gestat; prius ergo trabs odii, invidiæ, simulationis et totius malitiæ rejicienda est, ut sic misericorditer respectu Dei, non nostri, fratrem possimus increpare: ut, sive prosit illi correctio, sive non, nos tamen de simplicitate nostri oculi simus securi. Vix invenitur aliquis ab hoc vitio alienus, quia unusquisque suis favens, aliena facile reprehendit: et aliena gravius tolerando quam sua, sumit auctoritatem arguendi sine exemplo suæ emendationis. Salutem in eo quod temere judicant in oculo habent trabem.</span></p>
  </aside>

  <aside id="FN165">
    <p class="f"><a class="notebackref" href="#MT7_4"><span class="notemark">§</span> 7:4</a> <span class="fk">Aut quomodo dicis fratri tuo. </span><span class="ft"> Id est, non poteris minus (ut iram) in fratre emendare, donec majus, id est odium, vel invidiam pepuleris de corde tuo.</span></p>
  </aside>

  <aside id="FN166">
    <p class="f"><a class="notebackref" href="#MT7_5"><span class="notemark">**</span> 7:5</a> <span class="fk">Hypocrita, ejice. </span><span class="ft"> Hi enim odio et livore suscipiunt omnia accusare, et volunt videri consultores sine exemplo emendationis suæ. Non enim est idoneus doctor alii mederi, qui nondum se sanaverit.</span></p>
  </aside>

  <aside id="FN167">
    <p class="f"><a class="notebackref" href="#MT7_6"><span class="notemark">††</span> 7:6</a> <span class="fk">Nolite sanctum, </span><span class="ft"> etc. Purgato oculo, possunt dispensatores Ecclesiæ alios castigare, sed non sanctum canibus dare; quia sicut periculosum est abscondere, ita prodigum est canibus dare. Talibus mystica non sunt aperienda, sed velo tegenda sancta sanctorum: apertiora vero et quasi viliora dici possunt. </span><span class="fk">Nolite. </span><span class="ft"> Eadem dicitur sanctum et margarita, id est Evangelium et sacramenta ecclesiastica. </span><span class="fk">Sanctum, </span><span class="ft"> quia natura inviolabile, nec debet ab aliquo corrumpi. </span><span class="fk">Margarita, </span><span class="ft"> quæ in abscondito latet: et de figuris, quasi apertis conchis eruitur, gemma est pretiosa quæ non potest corrumpi. Canes vere sunt qui oblatrant, et quod integrum est dilacerant; porci qui vilipendunt et conculcant: vel canes ad vomitum reversi, porci nondum conversi, sed in luto vitiorum versati. </span><span class="fk">Et conversi. </span><span class="ft"> Ne forte adhuc aliquid audire disrumpant, non margaritas quas conculcant, sed vos indignatione. Non enim facile potest inveniri quod talibus gratum sit.</span></p>
  </aside>

  <aside id="FN168">
    <p class="f"><a class="notebackref" href="#MT7_7"><span class="notemark">‡‡</span> 7:7</a> <span class="fk">Petite. </span><span class="ft"> His gradibus via, veritas, et vita legitime certantibus, præstatur: Christus est via qua ambulatur, veritas qua invenitur, ostium ad quod pulsatur, ut ad ipsum per ipsum ingrediamur. AUG. Operose quidem quod ista tria inter se differant exponendum putavi, sed longe melius, etc., usque ad non enim dixit petentibus, et quærentibus, et pulsantibus.</span></p>
  </aside>

  <aside id="FN169">
    <p class="f"><a class="notebackref" href="#MT7_8"><span class="notemark">§§</span> 7:8</a> <span class="fk">Omnis enim, </span><span class="ft"> etc. Ut præbeat constantiam perseverandi, diligentiam quærendi, fiduciam impetrandi, addit. </span><span class="fk">Omnis, </span><span class="ft"> etc. Supra docuit quid petamus, regnum scilicet. Hic confidentiam, ut nihil hæsitantes petamus. Non denegat se petentibus qui sponte obtulit se non petentibus: et quærentes invenient eum qui non quærentibus dedit ut invenirent, et pulsantibus aperiet, qui clamat: </span><span class="fk">Ecce ego sto ad ostium et pulso</span><span class="ft"> Apoc. 3..</span></p>
  </aside>

  <aside id="FN170">
    <p class="f"><a class="notebackref" href="#MT7_9"><span class="notemark">***</span> 7:9</a> <span class="fk">Aut quis. </span><span class="ft"> Explanat quid petendum sit, et ex humana circa filios benevolentia diligentiam Patris circa nos commendat. Petentibus Christum, recta fide non datur lapis offensionis nec duritia cordis. Ita si petieritis patrem vestrum charitatem, sine qua nil sunt cætera, ut sine pane inops est mensa cui contraria est cordis duritia.</span></p>
  </aside>

  <aside id="FN171">
    <p class="f"><a class="notebackref" href="#MT7_10"><span class="notemark">†††</span> 7:10</a> <span class="fk">Si piscem. </span><span class="ft"> Per piscem, fides quæ sub fluentis Spiritus sancti nutritur. Piscem dicit invisibilium fidem: vel propter aquam baptismi, vel quia de invisibilibus locis capitur, vel quia fluctibus hujus mundi non frangitur. In Evangelio Lucæ sequitur comparatio ovi et scorpionis. In ovo et spes accipitur, quia in eo nondum est fœtus persecutus; sed fovendo speratur. In scorpione, cujus aculeus retro timendus est, accipitur contrarium spei, scilicet retro aspicere, cum spes se debeat in anteriora extendere.</span></p>
  </aside>

  <aside id="FN172">
    <p class="f"><a class="notebackref" href="#MT7_11"><span class="notemark">‡‡‡</span> 7:11</a> <span class="fk">Si ergo vos. </span><span class="ft"> Quandoquidem patres bona tribuunt filiis, ergo multo magis Pater noster, qui bonus est incomparabiliter, bona dabit petentibus se filiis. </span><span class="fk">Nostis bona. </span><span class="ft"> Secundum sensum eorum bona qui ea pro bonis habent, quanquam et in rerum natura bona sunt, et in vitam istam pertinentia, quæ malus non de suo dat. </span><span class="fk">Domini enim est terra</span><span class="ft"> Psal. 23., etc. Vel apostoli mali dicuntur, quantum ad se respectu Dei qui solus bonus, ex quo omnes boni. </span><span class="fk">Dabit bona. </span><span class="ft"> Id est Spiritum sanctum. Vel bona scilicet æterna, quæ non dantur nisi filiis. </span><span class="fk">Petentibus se. </span><span class="ft"> Omnium bonorum spiritualium distributorem ut opera charitatis impleantur.</span></p>
  </aside>

  <aside id="FN173">
    <p class="f"><a class="notebackref" href="#MT7_12"><span class="notemark">§§§</span> 7:12</a> <span class="fk">Omnia ergo, </span><span class="ft"> etc. Quia amare amantem naturæ est; non amantem vero cogi beneficiis ad amorem, perfectionis Christi est. Cum nos priores, ut nobis fieri velimus aliis facere juberet, mox eumdem sensum astruit dicens: </span><span class="fk">Omnia ergo quæcunque, </span><span class="ft"> etc., id est, bona quæ vultis accipere ab aliis, eadem facite illis ut charitas proximi impleatur, quæ sine dilectione recte non potest perfici. Et ideo addit: </span><span class="fk">Hæc est lex et prophetæ, </span><span class="ft"> etc.; quia nec Deus sine proximo, nec proximus diligitur sine Deo, quia non ex odio vel ex invidia judicandus est proximus: ergo qua charitate velletis moneri, facite aliis. </span><span class="fk">Ut faciant vobis homines. </span><span class="ft"> Quia addit, homines, dicit tantum de dilectione proximi. Unde nec subdit, tota lex, relinquit vero de dilectione Dei. Quod si dixisset: Omnia quæcunque vultis fieri vobis, facite aliis: utrumque complexus esset, in quibus tota lex, propter salutem hominum scriptum est in prophetis et lege.</span></p>
  </aside>

  <aside id="FN174">
    <p class="f"><a class="notebackref" href="#MT7_13"><span class="notemark">*</span> 7:13</a> <span class="fk">Intrate. </span><span class="ft"> Etsi difficile sit ut aliis facias quod tibi vis fieri, tamen sic faciendum est ut intremus. </span><span class="fk">Per angustam. </span><span class="ft"> Angusta quæritur, nec ab omnibus invenitur. Nec omnes qui inveniunt per eam ingrediuntur, quia capti sæculo retrœunt. </span><span class="fk">Et spatiosa. </span><span class="ft"> Hanc etsi non quærant, omnes tamen inveniunt, quia in ea nati. Voluptas, ut meretrix importuna, suis oblectamentis omnes invitat: et ideo multi intrant per eam.</span></p>
  </aside>

  <aside id="FN175">
    <p class="f"><a class="notebackref" href="#MT7_14"><span class="notemark">†</span> 7:14</a> <span class="fk">Quam angusta. </span><span class="ft"> Satis angustum est omnia prætermittere, unum solum diligere, unum quærere, ad unum quotidie pulsare, prospera non ambire, adversa non timere. </span><span class="fk">Et pauci. </span><span class="ft"> Si pauci inveniunt, pauciores per eam intrare contendunt. Nemo intrat sine labore, et sine animi puritate.</span></p>
  </aside>

  <aside id="FN176">
    <p class="f"><a class="notebackref" href="#MT7_15"><span class="notemark">‡</span> 7:15</a> <span class="fk">Attendite. </span><span class="ft"> Cum dixisset arctam viam a paucis inveniri, ne forte sui implicarentur erroribus pseudo-prophetarum, adjecit: Attendite: </span><span class="fk">Attendite. </span><span class="ft"> Quod supra latam portam dixit, falsos prophetas apertius dicit. </span><span class="fk">Attendite. </span><span class="ft"> Licet hoc de omnibus qui aliud habitu et sermone, aliud opere ostendunt, possit accipi; tamen specialiter de hæreticis qui quadam pietatis veste tecti, venenato animo et intentione nocendi lupi sunt rapaces, vel exterius si copia datur persequendo, vel interius corrumpendo. </span><span class="fk">Ad vos in vestimentis ovium. </span><span class="ft"> In conspectu hominum similes ministris justitiæ dum jejunant, orant, eleemosynas dant: sed non sunt eorum fructus, quia pro vitio eis reputatur. </span><span class="fk">A fructibus eorum. </span><span class="ft"> HIER. Non a veste, sed ab operibus quod de manifestis, etc., usque ad sed non debent oves pelles suas deponere, etsi aliquando eis lupi se contegant.</span></p>
  </aside>

  <aside id="FN177">
    <p class="f"><a class="notebackref" href="#MT7_16"><span class="notemark">§</span> 7:16</a> <span class="fk">Nunquid. </span><span class="ft"> Allegorice. Spinæ et tribuli sunt hæretici a quibus nullus sapientum sanctitatem vel veritatem poterit invenire: sed conscindunt et cruentant approximantes. Vel spinæ et tribuli, curæ sunt sæculi, punctionesque vitiorum. Uva et ficus, dulcedo novæ conversationis quam Christus in nobis esuriit, et fervor dilectionis, qui lætificat cor hominis. Non ergo de spinis et tribulis uva et ficus: quia mens adhuc veteris hominis consuetudine pressa, potest simulare non ferre fructus novi hominis. Quod si aliquando dicta vel facta malorum prosunt bonis, non hoc faciunt mali, sed fit de illis consilio Dei: quia non eorum fructus est, sed vitis quæ super spinas aliquando exuberat. Sed carpendus est botrus, spina cavenda. Vitis Christus. Sui, palmites qui ferunt uvas, id est opera spiritus quæ inebriant mentem.</span></p>
  </aside>

  <aside id="FN178">
    <p class="f"><a class="notebackref" href="#MT7_17"><span class="notemark">**</span> 7:17</a> <span class="fk">Sic omnis arbor. </span><span class="ft"> Id est secundum prædictam impossibilitatem: quia de mala radice non potest fructus suavitatis erumpere. Exspectandi sunt boni fructus de bona arbore. Arbor bona vel mala non natura quæ in omnibus bona a Deo est creata, sed voluntas bona vel mala. Fructus, opera quæ nec bona malæ voluntatis possunt esse, nec mala bonæ voluntatis. Fructus bonæ arboris gaudium, pax, patientia, longanimitas, etc.; quos fructus non nisi bona voluntas parturit. Sic econtrario malos mala intentio nutrit.</span></p>
  </aside>

  <aside id="FN179">
    <p class="f"><a class="notebackref" href="#MT7_18"><span class="notemark">††</span> 7:18</a> <span class="fk">Non potest. </span><span class="ft"> Non ait: Non potest mala arbor bona fieri, vel bona mala; quia Paulus de persecutore factus apostolus, et anima manente integra natura, affectu voluntatis corrumpitur, vel in melius mutatur. Voluntas uniuscujusque arbor bona vel mala. Et sicut arbor radicatur in terra, sic voluntas in anima. Fructus malæ arboris sunt opera carnis, scilicet fornicatio immunda, luxuria.</span></p>
  </aside>

  <aside id="FN180">
    <p class="f"><a class="notebackref" href="#MT7_19"><span class="notemark">‡‡</span> 7:19</a> <span class="fk">Omnis arbor. </span><span class="ft"> Hac sententia hypocritas et pseudoprophetas damnat, et quod supra docuit de cordis munditia, hoc exemplo confirmat, quod nemo de mala intentione fructum bonum percipit, nec de bona nisi bonum metit.</span></p>
  </aside>

  <aside id="FN181">
    <p class="f"><a class="notebackref" href="#MT7_20"><span class="notemark">§§</span> 7:20</a> <span class="fk">Igitur ex fructibus. </span><span class="ft"> Quasi dicat: A falsis prophetis attendite, et ex fructibus eos cognoscite.</span></p>
  </aside>

  <aside id="FN182">
    <p class="f"><a class="notebackref" href="#MT7_21"><span class="notemark">***</span> 7:21</a> <span class="fk">Non omnis qui dicit. </span><span class="ft"> Sicut cavendi sunt qui habent speciem bonæ vitæ propter dogma nequitiæ, sic et hic econtrario qui, cum integræ fidei et doctrinæ sint, turpiter vivunt. Utrumque enim necesse est, ut et opus sermone et sermo operibus comprobetur. </span><span class="fk">Qui dicit: Domine, Domine. </span><span class="ft"> Iter regni Dei est obedientia, non nominis nuncupatio. Non est hoc illud vere et proprie dicere ubi prolatio discordat a voluntate. De quo Apostolus ait: </span><span class="fk">Nemo potest dicere: Dominus Jesus, nisi in Spiritu sancto</span><span class="ft"> I Cor. 12..</span></p>
  </aside>

  <aside id="FN183">
    <p class="f"><a class="notebackref" href="#MT7_22"><span class="notemark">†††</span> 7:22</a> <span class="fk">Multi dicent. </span><span class="ft"> Maxime autem cavendum est ab his qui propter nomen Christi etiam miracula habent, quæ cum propter infideles Dominus fecerit, monuit tamen ne a talibus decipiamur: putantes ibi esse invisibilem sapientiam, ubi est visibile miraculum; unde adjungit: </span><span class="fk">Multi dicent. </span><span class="ft"> Quam mundo ergo et simplici oculo opus est, ut inveniatur via sapientiæ inter tot deceptiones.</span></p>
  </aside>

  <aside id="FN184">
    <p class="f"><a class="notebackref" href="#MT7_23"><span class="notemark">‡‡‡</span> 7:23</a> <span class="fk">Nunquam novi vos. </span><span class="ft"> Non novit lux tenebras, id est, non aspicit, quia si aspiceret, tenebræ non essent. </span><span class="fk">Qui operamini iniquitatem. </span><span class="ft"> Non qui operati estis, ne tollat pœnitentiam, sed qui in judicio; licet non habeatis facultatem peccandi, tamen habetis affectum.</span></p>
  </aside>

  <aside id="FN185">
    <p class="f"><a class="notebackref" href="#MT7_24"><span class="notemark">§§§</span> 7:24</a> <span class="fk">Omnis ergo. </span><span class="ft"> Quasi dicat: Omnia prædicta bene tenenda sunt, quia qui tenet assimilabitur Christo; qui non tenet, diabolo. </span><span class="fk">Qui autem, </span><span class="ft"> quæ in monte habita sunt: quod dicit ut ostendat sermonem in monte habitum, omnibus præceptis quibus Christiana vita informatur, esse perfectum. </span><span class="fk">Assimilabitur. </span><span class="ft"> Quia sicut Christus de personis variis unam Ecclesiam construit, erudit, regit in vitam dedicaturus æternam, sic iste variis virtutibus perpetuam mansionem sibi ædificat, et in futura dedicatione cum Christo lætabitur. </span><span class="fk">Viro. </span><span class="ft"> Illi qui dicit: Ut sapiens architectus, fundamentum posui in Christo. </span><span class="fk">Qui ædificavit. </span><span class="ft"> Ille ædificat in Christo, qui quod audit ab illo facit. </span><span class="fk">Supra petram. </span><span class="ft"> A qua Petrus nomen accepit pro firmitate fidei, id est, super seipsum ædificavit Ecclesiam.</span></p>
  </aside>

  <aside id="FN186">
    <p class="f"><a class="notebackref" href="#MT7_25"><span class="notemark">*</span> 7:25</a> <span class="fk">Et descendit. </span><span class="ft"> Tribus modis diabolus impugnat: carnis concupiscentia, exterioribus mundi oblectamentis, vel per se, cum universos ventus impulsionum laxat. </span><span class="fk">Pluvia. </span><span class="ft"> Concupiscentia, a qua quisque tentatur, quæ sensum rigorem fidei emollit, quæ si non proficit, majora flumina eveniunt.</span></p>
  </aside>

  <aside id="FN187">
    <p class="f"><a class="notebackref" href="#MT7_26"><span class="notemark">†</span> 7:26</a> <span class="fk">Qui audit verba mea, </span><span class="ft"> etc., exterius. Et ideo non habet excusationem, sed est ruina ejus magna: quia monita salutis contempsit. </span><span class="fk">Viro stulto. </span><span class="ft"> De quo dicitur: </span><span class="fk">Inimicus homo hoc fecit, cujus</span><span class="ft"> opera omnia instabilia sunt, et ruinæ patent. </span><span class="fk">Super arenam. </span><span class="ft"> Qualiacunque sint quæ super concupiscentiam vitiorum fundantur, non stabunt.</span></p>
  </aside>

  <aside id="FN188">
    <p class="f"><a class="notebackref" href="#MT7_27"><span class="notemark">‡</span> 7:27</a> <span class="fk">Et cecidit fuitque ruina ejus magna. </span><span class="ft"> Omnis conscientia quæ fixa in Deum spe non permanet, in tentationibus non valet subsistere; et tanto amplius agitur, quanto plus in his quæ mundi sunt a superioribus disjungitur: et vere omnes mali vel ficte boni, ingruente qualibet tentatione pejores fiunt.</span></p>
  </aside>

  <aside id="FN189">
    <p class="f"><a class="notebackref" href="#MT7_28"><span class="notemark">§</span> 7:28</a> <span class="fk">Turbæ. </span><span class="ft"> Vel aliqui in turba, quia infideles, vel potius omnes de excellentia sapientiæ.</span></p>
  </aside>

  <aside id="FN190">
    <p class="f"><a class="notebackref" href="#MT8_1"><span class="notemark">*</span> 8:1</a> <span class="fk">Cum autem descendisset. </span><span class="ft"> Post descensionem Domini de monte, etc., usque ad ostendit post quantum temporis intervallum. </span><span class="fk">Cum autem descendisset. </span><span class="ft"> Secundum Lucam, et in campestri loco sermonem quem jam forsitan supra habuerat ei fecisset. </span><span class="fk">Secutæ sunt. </span><span class="ft"> Alii propter charitatem, alii propter doctrinam, alii propter admirationem et curationem.</span></p>
  </aside>

  <aside id="FN191">
    <p class="f"><a class="notebackref" href="#MT8_2"><span class="notemark">†</span> 8:2</a> <span class="fk">Adorabat eum dicens: Domine. </span><span class="ft"> Priusquam peteret, cultum divinitatis ostendit. </span><span class="fk">Si vis, potes me mundare. </span><span class="ft"> De voluntate non quasi pietatis incredulus, dubito; sed quasi meæ colluvionis conscius non præsumo.</span></p>
  </aside>

  <aside id="FN192">
    <p class="f"><a class="notebackref" href="#MT8_3"><span class="notemark">‡</span> 8:3</a> <span class="fk">Extendens. </span><span class="ft"> Post sermonem et miracula facit, quibus sermo apud auditores confirmatur. </span><span class="fk">Tetigit. </span><span class="ft"> Non quia sine tactu sanare posset, sed ut indicet se non subjectum esse legi, sed Dominum legis, qui non timet contagium. </span><span class="fk">Tetigit. </span><span class="ft"> Propter humanitatem, ut nos doceret nullum spernere pro aliqua corporis maculatione. Apparet supra legem (quæ leprosum excludit) esse gratiam, quæ sanat eum; ut ait: </span><span class="fk">Non veni solvere legem, sed adimplere, </span><span class="ft"> etc. </span><span class="fk">Volo. </span><span class="ft"> Eo sanavit genere quo fuerat obsecratus, deinde imperat: </span><span class="fk">Mundare. </span><span class="ft"> Ecce potestas.</span></p>
  </aside>

  <aside id="FN193">
    <p class="f"><a class="notebackref" href="#MT8_4"><span class="notemark">§</span> 8:4</a> <span class="fk">Vide, nemini, </span><span class="ft"> etc. Tacere jussit, nec tamen tacere potuit. Non quod aliquid voluit et non potuit, sed dat exemplum, ut sui in magnis quæ faciunt latere velint: sed ut prosint aliis, prodantur inviti. </span><span class="fk">Nemini dixeris</span><span class="ft"> Marc. 1.. Hunc tamen Marcus ubi quod hoc prædicasse dicit quasi Evangelista factus sit. </span><span class="fk">Vade. </span><span class="ft"> Mittit ad sacerdotes propter humilitatem, ut sacerdotibus deferat honorem quibus lex jubet mundatos munera offerre, et ut videntes credant ei: vel si non credunt, inexcusabiles sint, et ne legem frangere videretur. </span><span class="fk">Ostende te sacerdoti. </span><span class="ft"> Ut sacerdos non legis ordine, sed gratia Dei supra legem curatum esse intelligat. </span><span class="fk">Offer, </span><span class="ft"> etc. Quia legem non solvo, quia nondum cœpit verum sacrificium. </span><span class="fk">In testimonium. </span><span class="ft"> Id est, Domino credant, si impietatis lepra discendat. </span><span class="fk">In testimonium. </span><span class="ft"> Spiritualis curationis, offerendum est munus spirituale homo ipse.</span></p>
  </aside>

  <aside id="FN194">
    <p class="f"><a class="notebackref" href="#MT8_7"><span class="notemark">**</span> 8:7</a> <span class="fk">Ego veniam et curabo eum. Et respondens centurio ait, </span><span class="ft"> etc. Magna humilitas, etc., usque ad ob impotentiam virium corporaliter ire putaretur.</span></p>
  </aside>

  <aside id="FN195">
    <p class="f"><a class="notebackref" href="#MT8_8"><span class="notemark">††</span> 8:8</a> <span class="fk">Non sum dignus. </span><span class="ft"> Propter conscientiam vitæ gentilis, magis timet gravari præsentia quam juvari, quia et si erat fide præditus, nondum tamen erat sacramentis imbutus. Sed quod nec infirmitas nostra præsumit gratia dare novit.</span></p>
  </aside>

  <aside id="FN196">
    <p class="f"><a class="notebackref" href="#MT8_9"><span class="notemark">‡‡</span> 8:9</a> <span class="fk">Nam et ego, </span><span class="ft"> etc. Si ego homo, etc., usque ad ut Cornelius dicitur </span><span class="fk">vir justus et timens Deum</span><span class="ft"> Act. 10..</span></p>
  </aside>

  <aside id="FN197">
    <p class="f"><a class="notebackref" href="#MT8_11"><span class="notemark">§§</span> 8:11</a> <span class="fk">Ab oriente et occidente venient et recumbent. </span><span class="ft"> Vel oriens, qui illuminati statim transeunt; occidens, qui passiones usque ad mortem tolerant. Per istas duas partes mundi ex quibus gentes vocandæ erant designantur.</span></p>
  </aside>

  <aside id="FN198">
    <p class="f"><a class="notebackref" href="#MT8_12"><span class="notemark">***</span> 8:12</a> <span class="fk">Filii autem regni ejicientur. </span><span class="ft"> Quia in hoc mundo fruuntur beneficiis Dei; secundum illud: </span><span class="fk">Pluit super justos et injustos. </span><span class="ft"> Nunc videntur in facie Domini, sed tunc minime. </span><span class="fk">In tenebras exteriores. </span><span class="ft"> Quia a Domino foras expellentur, etc., usque ad pœnitet quod deliquit pertinaciter. </span><span class="fk">Fletus. </span><span class="ft"> Per hoc ostenditur magnitudo tormentorum. Per fletum, tormentum animæ; per stridorem dentium, corporis.</span></p>
  </aside>

  <aside id="FN199">
    <p class="f"><a class="notebackref" href="#MT8_14"><span class="notemark">†††</span> 8:14</a> <span class="fk">Et cum venisset, </span><span class="ft"> etc. Quando hoc sit factum non expressit Matthæus, etc., usque ad narranda recordationi ejus suggerere. </span><span class="fk">Et febricitantem. </span><span class="ft"> Febris Græce, fervor Latine dicitur: et si quando hæc passio faciat tremere, naturæ est humanæ.</span></p>
  </aside>

  <aside id="FN200">
    <p class="f"><a class="notebackref" href="#MT8_15"><span class="notemark">‡‡‡</span> 8:15</a> <span class="fk">Et tetigit, </span><span class="ft"> etc. Lucas dicit, quod rogaverunt, etc., usque ad ut </span><span class="fk">Delicta quis intelligit: ab occultis meis munda me</span><span class="ft"> Psal. 8.. </span><span class="fk">Et surrexit, </span><span class="ft"> etc. Naturale est febricitantibus incipiente sanitate lassescere, etc., usque ad ministrat in spiritu.</span></p>
  </aside>

  <aside id="FN201">
    <p class="f"><a class="notebackref" href="#MT8_16"><span class="notemark">§§§</span> 8:16</a> <span class="fk">Vespere autem facto, </span><span class="ft"> etc. Occasus solis, mors est Christi, per quam plures sanavit dæmoniacos, quam ante vivens in carne ægrotos.</span></p>
  </aside>

  <aside id="FN202">
    <p class="f"><a class="notebackref" href="#MT8_18"><span class="notemark">*</span> 8:18</a> <span class="fk">Videns autem Jesus. </span><span class="ft"> Manifestum est alium esse diem, etc., usque ad amaros sæculi fluctus transeamus.</span></p>
  </aside>

  <aside id="FN203">
    <p class="f"><a class="notebackref" href="#MT8_19"><span class="notemark">†</span> 8:19</a> <span class="fk">Et accedens. </span><span class="ft"> Quod Matthæus dicit hoc factum quando jussit ire trans fretum: Lucas vero </span><span class="fk">ambulantibus illis in via: </span><span class="ft"> non est contrarium: quia via ambulabant ut venirent ad fretum. </span><span class="fk">Magister. </span><span class="ft"> Quasi unus sit de pluribus. Et ipse litterator erat, non spiritualis auditor. </span><span class="fk">Magister. </span><span class="ft"> Non dixit, Domine, sed magister: unum de pluribus magistris æstimans.</span></p>
  </aside>

  <aside id="FN204">
    <p class="f"><a class="notebackref" href="#MT8_20"><span class="notemark">‡</span> 8:20</a> <span class="fk">Vulpes foveas habent. </span><span class="ft"> Quasi dicat: Quid me propter lucra sæculi, etc., usque ad divinitati Christi non est locus. </span><span class="fk">Filius autem hominis non habet, </span><span class="ft"> etc. Cum homines vocent eum Filium Dei, ipse seipsum vocat Filium hominis, humilitatis causa.</span></p>
  </aside>

  <aside id="FN205">
    <p class="f"><a class="notebackref" href="#MT8_21"><span class="notemark">§</span> 8:21</a> <span class="fk">Alius autem. </span><span class="ft"> Nota hunc vocatum esse a Jesu. </span><span class="fk">Domine. </span><span class="ft"> Ille qui ingessit se vocat eum magister, ut elatus Pharisæus, alter qui receptus est, Dominum vocat humiliter, sicut publicanus.</span></p>
  </aside>

  <aside id="FN206">
    <p class="f"><a class="notebackref" href="#MT8_22"><span class="notemark">**</span> 8:22</a> <span class="fk">Mortuos suos. </span><span class="ft"> Qui culpa exierunt, ut ipsi cum culpa vivunt. Mortuos sepelire, est peccatores in peccato fovere.</span></p>
  </aside>

  <aside id="FN207">
    <p class="f"><a class="notebackref" href="#MT8_23"><span class="notemark">††</span> 8:23</a> <span class="fk">Et ascendente. </span><span class="ft"> Qui magna fecit in terra, transit ad mare, ut et ibi faciat, et Dominus terræ et maris appareat.</span></p>
  </aside>

  <aside id="FN208">
    <p class="f"><a class="notebackref" href="#MT8_24"><span class="notemark">‡‡</span> 8:24</a> <span class="fk">Ecce motus. </span><span class="ft"> Non ex se orta est tempestas, sed ejus imperio: ut discipuli magis timeant et rogent: et rogantibus ostendat potentiam. </span><span class="fk">Dormiebat. </span><span class="ft"> Dormit in nobis Dominus, id est fides Domini, cum negligentius agimus, et ideo tempestas. Si vero fides resurgit, imperat ventis et fluctibus.</span></p>
  </aside>

  <aside id="FN209">
    <p class="f"><a class="notebackref" href="#MT8_25"><span class="notemark">§§</span> 8:25</a> <span class="fk">Suscitaverunt. </span><span class="ft"> Primum est Jesus in tribulationibus orationibus excitandus, ut post increpationem surgens imperet ventis et mari, et sit tranquillitas magna.</span></p>
  </aside>

  <aside id="FN210">
    <p class="f"><a class="notebackref" href="#MT8_26"><span class="notemark">***</span> 8:26</a> <span class="fk">Modicæ, </span><span class="ft"> etc. Si novistis potentem in terra, cur non creditis etiam in mari? Qui parum credit, arguitur: qui nihil, contemnitur. </span><span class="fk">Imperavit, </span><span class="ft"> etc. Cui imperatur, imperantem sentit. Nota quod omnis creatura creatorem sentit. Quæ apud nos insensibilia, isti sunt sensibilia.</span></p>
  </aside>

  <aside id="FN211">
    <p class="f"><a class="notebackref" href="#MT8_27"><span class="notemark">†††</span> 8:27</a> <span class="fk">Qualis est hic, </span><span class="ft"> etc. ORIG. Qualis est iste, major Moyse, etc., usque ad non habent auditum obtemperant.</span></p>
  </aside>

  <aside id="FN212">
    <p class="f"><a class="notebackref" href="#MT8_28"><span class="notemark">‡‡‡</span> 8:28</a> <span class="fk">In regionem Gerazenorum. </span><span class="ft"> Geraza urbs est Arabiæ, etc., usque ad a Christo visitata per prædicatores. </span><span class="fk">Duo habentes. </span><span class="ft"> Marcus et Lucas dicunt unum, etc., usque ad fœditatem corporum ostendebant. </span><span class="fk">Sævi. </span><span class="ft"> Marcus dicit quod nullus jam dæmoniacum, etc., usque ad impugnant aliquem transire.</span></p>
  </aside>

  <aside id="FN213">
    <p class="f"><a class="notebackref" href="#MT8_29"><span class="notemark">§§§</span> 8:29</a> <span class="fk">Jesu fili Dei. </span><span class="ft"> HILAR. Magis suspicati quam nosse credendi sunt. AMBR. </span><span class="fk">Jesu fili Dei. </span><span class="ft"> Tantum eis innotuit quantum voluit, etc., usque ad videbant in eo, non credebant. </span><span class="fk">Ante tempus. </span><span class="ft"> Sciebant enim sibi futuram in Dei judicio, etc., usque ad fuerunt enim duo millia, ut Marcus ait. </span><span class="fk">Torquere nos. </span><span class="ft"> Præsentia Christi tortura est eis; vel, torquentur dum de corporibus ejiciuntur, in quorum tortura delectabantur, sicut præsentia Dei refectio angelorum.</span></p>
  </aside>

  <aside id="FN214">
    <p class="f"><a class="notebackref" href="#MT8_31"><span class="notemark">*</span> 8:31</a> <span class="fk">Mitte nos. </span><span class="ft"> Nota multo minus eos sua potestate nocere hominibus, qui nec pecoribus possunt. Nisi quis more porci vixerit, diabolus in eum potestatem non accipit, nisi forte ad probandum.</span></p>
  </aside>

  <aside id="FN215">
    <p class="f"><a class="notebackref" href="#MT8_32"><span class="notemark">†</span> 8:32</a> <span class="fk">Et ecce magno. </span><span class="ft"> Dignior homo bestiis, cum propter salutem duorum hominum duo millia porcorum perierunt. Liberato populo gentium, increduli agunt malos ritus in abditis: cæca et profunda curiositate submersi.</span></p>
  </aside>

  <aside id="FN216">
    <p class="f"><a class="notebackref" href="#MT8_33"><span class="notemark">‡</span> 8:33</a> <span class="fk">Pastores autem fugerunt. </span><span class="ft"> Quia etiam quidam principes impiorum, et, si fugiunt fidem Christi, tamen potentiam ejus mirando nuntiare non cessant.</span></p>
  </aside>

  <aside id="FN217">
    <p class="f"><a class="notebackref" href="#MT8_34"><span class="notemark">§</span> 8:34</a> <span class="fk">Exiit obviam. </span><span class="ft"> BED. Prodeuntes, signant quosdam consuetudine ligatos, mirari quidem et venerari legem Christi, sed nolle pati: unde transire rogant. </span><span class="fk">Et invenerunt hominem </span><span class="ft">(ut Lucas ait) </span><span class="fk">vestitum et sana mente sedere ad pedes Jesu</span><span class="ft"> Luc. 8.. </span><span class="fk">Rogabant eum. </span><span class="ft"> Rogant non de superbia de humilitate judicantes se indignos, ut Petrus fecit, et vidua de Elia. Timebant ne destrueret eos præsentia sanctitatis ejus propter peccata sua, sicut destruxerat porcos.</span></p>
  </aside>

  <aside id="FN218">
    <p class="f"><a class="notebackref" href="#MT9_1"><span class="notemark">*</span> 9:1</a> <span class="fk">In civitatem. </span><span class="ft"> Ne putes hanc esse Nazareth, etc., usque ad Capharnaum quasi metropolis.</span></p>
  </aside>

  <aside id="FN219">
    <p class="f"><a class="notebackref" href="#MT9_2"><span class="notemark">†</span> 9:2</a> <span class="fk">Offerebant. </span><span class="ft"> Doctores sunt, qui sublevant et offerunt Christo monendo et intercedendo. </span><span class="fk">Fidem. </span><span class="ft"> Quantum valet apud Deum fides propria, apud quem sic valuit aliena, ut intus et extra sanaret hominem. </span><span class="fk">Confide, fili, remittuntur tibi. </span><span class="ft"> Lucas dicit: Homo, etc., usque ad tollens causam morbi, post curat corpus.</span></p>
  </aside>

  <aside id="FN220">
    <p class="f"><a class="notebackref" href="#MT9_5"><span class="notemark">‡</span> 9:5</a> <span class="fk">Quid est. </span><span class="ft"> Nota infirmitates aliquando contingere propter peccata, etc., usque ad unde: </span><span class="fk">Duplici contritione conteret eos Dominus. </span><span class="ft"> BED. </span><span class="fk">Quid est facilius, </span><span class="ft"> sed quoniam hoc spirituale non creditis, probetur signo visibili quod non minoris constat esse potentiæ, ut in Filio hominis latentem cognoscatis potentiam majestatis, quæ potest dimittere peccata ut Deus.</span></p>
  </aside>

  <aside id="FN221">
    <p class="f"><a class="notebackref" href="#MT9_6"><span class="notemark">§</span> 9:6</a> <span class="fk">Tunc ait paralytico. </span><span class="ft"> Ecce per remissionem pœnæ, dimissionem culpæ intellige. </span><span class="fk">Surge. </span><span class="ft"> Surgere, est animam a carnalibus desideriis abstrahere. Lectum tollere, est carnem a terrenis desideriis ad voluntatem spiritus attollere. Domum ire, est ad paradisum redire, vel ad internam sui custodiam, ne iterum peccet. </span><span class="fk">Tolle lectum tuum et vade in domum tuam. </span><span class="ft"> Ut quod fuit testimonium infirmitatis, sit probatio sanitatis.</span></p>
  </aside>

  <aside id="FN222">
    <p class="f"><a class="notebackref" href="#MT9_7"><span class="notemark">**</span> 9:7</a> <span class="fk">Et surrexit. </span><span class="ft"> Magna virtus, ubi sine mora imperium salus comitatur. Unde merito, qui aderant relictis blasphemiis stupentes, ad laudem convertuntur tantæ majestatis.</span></p>
  </aside>

  <aside id="FN223">
    <p class="f"><a class="notebackref" href="#MT9_9"><span class="notemark">††</span> 9:9</a> <span class="fk">Vidit hominem. </span><span class="ft"> Hic probabilius videtur, quod prætermissa memoret, cum duodecim elegit ante sermonem. </span><span class="fk">In telonio. </span><span class="ft"> Græce, Latine vectigal. Matthæus Hebraice, Latine donatus, qui tantum munus gratiæ accepit: Levi, additus vel assumptus, quia divina electio eum assumpsit, et numero apostolorum addidit. </span><span class="fk">Matthæum. </span><span class="ft"> Cæteri Evangelistæ propter verecundiam, etc., usque ad sermo supradictus fuit. </span><span class="fk">Surgens. </span><span class="ft"> BED. Lucas plenius dicit: relictis omnibus, secutus est eum tam corpore quam mente. Non levitate ductus, sed veritate operum, et divina potentia intus operante tractus, perfecta obedientia, et perfecta abrenuntiatio, et lucra reliquit, cupidus sequendi Christum.</span></p>
  </aside>

  <aside id="FN224">
    <p class="f"><a class="notebackref" href="#MT9_10"><span class="notemark">‡‡</span> 9:10</a> <span class="fk">In domo. </span><span class="ft"> Non dicit cujus, sed Lucas exprimit, etc., usque ad conversione pœnitentium ostenditur. </span><span class="fk">Ecce multi publicani. </span><span class="ft"> Bonum præsagium: jam ejus exemplo multi convertuntur. Jam post se multos trahit, Apostolus et doctor gentium futurus. HIER. </span><span class="fk">Publicanis et peccatoribus. </span><span class="ft"> Tertullianus dicit hos fuisse ethnicos, etc., usque ad præcepit: </span><span class="fk">In viam gentium ne abieritis. Peccatores venientes discumbebant. </span><span class="ft"> Pœnitentes, exemplo Matthæi, veniam sperantes: unde Marcus dicit hic: </span><span class="fk">quia multi sequebantur </span><span class="fk">eum</span><span class="ft"> Marc. 2..</span></p>
  </aside>

  <aside id="FN225">
    <p class="f"><a class="notebackref" href="#MT9_11"><span class="notemark">§§</span> 9:11</a> <span class="fk">Quare cum publicanis. </span><span class="ft"> Omnis quæstio, etc., usque ad et omnia quæ gessit, saluti serviunt.</span></p>
  </aside>

  <aside id="FN226">
    <p class="f"><a class="notebackref" href="#MT9_12"><span class="notemark">***</span> 9:12</a> <span class="fk">At Jesus audiens, ait. </span><span class="ft"> Et susceptos pœnitentes amplius in fide confortat, et superbos ad humilitatis et pietatis gratiam provocat. </span><span class="fk">Non est opus valentibus medicus, sed male habentibus. </span><span class="ft"> Medicus est Christus, etc., usque ad Dei verbum recipiunt, esurire non possunt.</span></p>
  </aside>

  <aside id="FN227">
    <p class="f"><a class="notebackref" href="#MT9_13"><span class="notemark">†††</span> 9:13</a> <span class="fk">Euntes autem dicite. </span><span class="ft"> Tumentibus de falsa justitia consilium correctionis dat, etc., usque ad ove, et drachma, et duobus filiis. </span><span class="fk">Non enim veni vocure justos. </span><span class="ft"> Nonne Nathanæl, et Petrum, et Andream, etc., usque ad jam non justi sibi videntur.</span></p>
  </aside>

  <aside id="FN228">
    <p class="f"><a class="notebackref" href="#MT9_14"><span class="notemark">‡‡‡</span> 9:14</a> <span class="fk">Discipuli autem tui non jejunant. </span><span class="ft"> Joannes, Marcus et Lucas, etc., usque ad gratiam et potestatem intelligas.</span></p>
  </aside>

  <aside id="FN229">
    <p class="f"><a class="notebackref" href="#MT9_15"><span class="notemark">§§§</span> 9:15</a> <span class="fk">Nunquid possunt. </span><span class="ft"> Quasi dicat: Facturi estis, ut lugentes, etc., usque ad sed ab omnibus terrenis. </span><span class="fk">Lugere quandiu cum illis est sponsus. </span><span class="ft"> Hoc verbo exprimit illud jejunium, etc., usque ad postea jejunabunt, non lugebunt. </span><span class="fk">Et tunc jejunabunt. </span><span class="ft"> Luctus de absentia sponsi, nec ante incarnationem defuit in patribus, nec post passionem, nisi quandiu in carne cum discipulis conversatus est. </span><span class="fk">Jejunabunt. </span><span class="ft"> A mundi amore, non solum a cibis. Spirituale enim jejunium cum sit pars vitæ novæ, nondum eis convenit, qui per alia dediti sunt veteri vitæ.</span></p>
  </aside>

  <aside id="FN230">
    <p class="f"><a class="notebackref" href="#MT9_16"><span class="notemark">*</span> 9:16</a> <span class="fk">Nemo autem. </span><span class="ft"> Quasi dicat: Carnales nondum fide passionis et resurrectionis solidati, etc., usque ad ipsi vetustati non convenit. </span><span class="fk">Tollit enim. </span><span class="ft"> Id est perfectio novæ vitæ quæ una est dividitur, et veteri fides quam habet aufertur, cui perfectio novæ debebatur.</span></p>
  </aside>

  <aside id="FN231">
    <p class="f"><a class="notebackref" href="#MT9_17"><span class="notemark">†</span> 9:17</a> <span class="fk">Neque mittunt. </span><span class="ft"> Eosdem discipulos veteribus utribus comparat, etc., usque ad in novitate sensus intus reformamur.</span></p>
  </aside>

  <aside id="FN232">
    <p class="f"><a class="notebackref" href="#MT9_18"><span class="notemark">‡</span> 9:18</a> <span class="fk">Ecce princeps unus accessit. </span><span class="ft"> Marcus et Lucas dicunt archisynagogum, etc., usque ad cœpit remedium sperare et quærere.</span></p>
  </aside>

  <aside id="FN233">
    <p class="f"><a class="notebackref" href="#MT9_20"><span class="notemark">§</span> 9:20</a> <span class="fk">Mulier quæ. </span><span class="ft"> Salutem Judæis paratam, spe certa præripuit gentilitas. </span><span class="fk">Duodecim annis. </span><span class="ft"> Duodecim annis fluxit, sicut et illa filia creverat duodenis: quia ex quo Synagoga cœpit Deo famulari, cœpit gentilitas idololatria et peccato pollui. </span><span class="fk">Accessit. </span><span class="ft"> Credidit, dixit, quia his tribus fide et opere omnis salus acquiritur.</span></p>
  </aside>

  <aside id="FN234">
    <p class="f"><a class="notebackref" href="#MT9_21"><span class="notemark">**</span> 9:21</a> <span class="fk">Si tetigero. </span><span class="ft"> Fimbriam, non vestem. Quia non vidit in carne Dominum, sed suscepit per apostolos incarnationis verbum. Beatus qui vel extremam partem verbi fide tangit.</span></p>
  </aside>

  <aside id="FN235">
    <p class="f"><a class="notebackref" href="#MT9_22"><span class="notemark">††</span> 9:22</a> <span class="fk">Confide, filia. </span><span class="ft"> Credidit utique quæ petiit, sed inculcat robur et perseverantiam in fide.</span></p>
  </aside>

  <aside id="FN236">
    <p class="f"><a class="notebackref" href="#MT9_23"><span class="notemark">‡‡</span> 9:23</a> <span class="fk">Vidisset. </span><span class="ft"> Tibicines sunt carmen lugubre canantes. Hi sunt magistri mœrore suo subditos demulcentes, et turbam Judæorum adversus doctrinam Christi calcitrantium. </span><span class="fk">Et turbam. </span><span class="ft"> Quia Synagoga lætitiam Dominicæ inhabitationis, etc., usque ad paruit in susceptione.</span></p>
  </aside>

  <aside id="FN237">
    <p class="f"><a class="notebackref" href="#MT9_24"><span class="notemark">§§</span> 9:24</a> <span class="fk">Non est. </span><span class="ft"> Vobis mortua est. Deo autem qui suscitare potest, dormit, tam in anima quam corpore.</span></p>
  </aside>

  <aside id="FN238">
    <p class="f"><a class="notebackref" href="#MT9_25"><span class="notemark">***</span> 9:25</a> <span class="fk">Et cum ejecta esset. </span><span class="ft"> Id est, cum reprobati essent irrisores, intravit in electorum mentes. </span><span class="fk">Et tenuit manum. </span><span class="ft"> Nisi prius manus Judæorum, etc., usque ad secreta potest deleri pœnitentia.</span></p>
  </aside>

  <aside id="FN239">
    <p class="f"><a class="notebackref" href="#MT9_27"><span class="notemark">†††</span> 9:27</a> <span class="fk">Transeunte. </span><span class="ft"> Id est, de domo principis in tuam domum. Domus principis Synagoga est, sua domus cœlestis Jerusalem. </span><span class="fk">Duo cæci, </span><span class="ft"> etc. Duo cæci, duo populi inscii, etc., usque ad idem factum, sed aliud simile.</span></p>
  </aside>

  <aside id="FN240">
    <p class="f"><a class="notebackref" href="#MT9_32"><span class="notemark">‡‡‡</span> 9:32</a> <span class="fk">Hominem. </span><span class="ft"> Significat gentilem populum: vel omne genus hominum, quo ducto per prædicationem ad Christum, et ablata idololatria, confessus est Christum. Græce usitatius, sed tamen indifferenter, et mutus et surdus dicunt.</span></p>
  </aside>

  <aside id="FN241">
    <p class="f"><a class="notebackref" href="#MT9_34"><span class="notemark">§§§</span> 9:34</a> <span class="fk">Pharisæi autem. </span><span class="ft"> In Pharisæis infidelitas Judæorum signatur.</span></p>
  </aside>

  <aside id="FN242">
    <p class="f"><a class="notebackref" href="#MT10_1"><span class="notemark">*</span> 10:1</a> <span class="fk">Et convocatis. </span><span class="ft"> A curatione socrus Petri, etc., usque ad curatum centurionis servum. </span><span class="fk">Duodecim. </span><span class="ft"> Hi sunt operarii qui mittendi erant, et quadrati orbis partes ad fidem Trinitatis vocaturi. Quorum prædicatio ut pondus haberet auctoritatis, datur eis potestas curandæ omnis infirmitatis.</span></p>
  </aside>

  <aside id="FN243">
    <p class="f"><a class="notebackref" href="#MT10_2"><span class="notemark">†</span> 10:2</a> <span class="fk">Petrus et Andreas. </span><span class="ft"> Apostolorum paria jugaque sociat, etc., usque ad Christus in quem credebat.</span></p>
  </aside>

  <aside id="FN244">
    <p class="f"><a class="notebackref" href="#MT10_3"><span class="notemark">‡</span> 10:3</a> <span class="fk">Thomas. </span><span class="ft"> Abyssus: quia altitudinem divinæ virtutis in resurrectione certa fide penetravit. Vel, Thomas geminus, quod est Græce didymus, propter dubium cor in credendo.</span></p>
  </aside>

  <aside id="FN245">
    <p class="f"><a class="notebackref" href="#MT10_4"><span class="notemark">§</span> 10:4</a> <span class="fk">Et Judas Scariothis. </span><span class="ft"> Magnum in nobis exemplum doctrinæ, cum qui omnia noverat non dubitaret proditorem in discipulum eligere, atque apostolum ordinare. Habet enim Christus conscium munditiæ testem, cum suum non dubitet eligere proditorem.</span></p>
  </aside>

  <aside id="FN246">
    <p class="f"><a class="notebackref" href="#MT10_5"><span class="notemark">**</span> 10:5</a> <span class="fk">In viam. </span><span class="ft"> Post resurrectionem dicit: </span><span class="fk">Docete omnes gentes. </span><span class="ft"> Sed hoc ante: quia prius oportet Judæis prædicari, ne causam habeant non recipiendi, quia ad gentes apostolos misit.</span></p>
  </aside>

  <aside id="FN247">
    <p class="f"><a class="notebackref" href="#MT10_7"><span class="notemark">††</span> 10:7</a> <span class="fk">Appropinquabit regnum cœlorum. </span><span class="ft"> Per fidem prope est regnum. Sicut enim sit peccans terra, ita justus sit cœlum, in quo Deus præsidet; unde dicitur: </span><span class="fk">Regnum Dei intra vos est</span><span class="ft"> Luc. 17., etc. Ecce quid debeant prædicare: Appropinquabit regnum cœlorum.</span></p>
  </aside>

  <aside id="FN248">
    <p class="f"><a class="notebackref" href="#MT10_8"><span class="notemark">‡‡</span> 10:8</a> <span class="fk">Infirmos curate. </span><span class="ft"> Ecclesia infirmos statu boni operis confortat, mortuos in peccatis, vel sine fide, suscitat; leprosos erroribus aspersos mundat, dæmones per exorcismos fugat. </span><span class="fk">Gratis accepistis. </span><span class="ft"> Ne Judas, qui loculos habebat, de prædicta potestate pecuniam congregare vellet, neguitiam ejus supprimit Dominus, dicens: </span><span class="fk">Gratis accepistis, </span><span class="ft"> etc. Damnat etiam hic perfidiam Simoniacæ hæreseos. Dona spiritualia pretio vilescunt.</span></p>
  </aside>

  <aside id="FN249">
    <p class="f"><a class="notebackref" href="#MT10_9"><span class="notemark">§§</span> 10:9</a> <span class="fk">Aurum neque argentum. </span><span class="ft"> Qui hæc haberent, viderentur non causa salutis prædicare, sed lucri. </span><span class="fk">Neque pecuniam in zonis vestris. </span><span class="ft"> Duo sunt genera necessariorum: unum quo emuntur necessaria, aliud ipsa necessaria. Per pecuniam in zonis, illud unde emuntur: per peram quod emitur, quod ibi reponitur. De hoc in passione: </span><span class="fk">Quando misi vos sine sacculo et pera, nunquid defuit vobis aliquid? At illi dixerunt: Non. </span></p>
  </aside>

  <aside id="FN250">
    <p class="f"><a class="notebackref" href="#MT10_10"><span class="notemark">***</span> 10:10</a> <span class="fk">Neque calceamenta. </span><span class="ft"> Et Plato dicit duas corporum summitates non esse velandas, nec assuetam fieri debere mollitiem capitis et pedum: Cum autem hæc habuerint firmitatem, cætera robustiora sunt. </span><span class="fk">Neque virgam. </span><span class="ft"> Matthæus et Lucas dicunt </span><span class="fk">neque virgam; </span><span class="ft"> Marcus </span><span class="fk">non nisi virgam: </span><span class="ft"> quo nomine, etc., usque ad iter prædicationis pergere debeat, ostendatur. </span><span class="fk">Dignus est. </span><span class="ft"> Unde ergo necessaria? Tantum accipite, quantum ad necessitatem sufficit, ut inde securi æternis melius vacetis.</span></p>
  </aside>

  <aside id="FN251">
    <p class="f"><a class="notebackref" href="#MT10_11"><span class="notemark">†††</span> 10:11</a> <span class="fk">Interrogate quis. </span><span class="ft"> Testimonio vicinorum eligendus est hospes, ne hujus infamia prædicatio lædatur. </span><span class="fk">Dignus sit. </span><span class="ft"> Ut sciat se magis accipere gratiam quam dare. </span><span class="fk">Ibi manete. </span><span class="ft"> AMBR. Dat constantiæ generale mandatum ut hospitalis necessitudinis jura custodiant: ideo domus eligenda, ut mutandi hospitii necessitudinisque violandæ causa non suppetat.</span></p>
  </aside>

  <aside id="FN252">
    <p class="f"><a class="notebackref" href="#MT10_14"><span class="notemark">‡‡‡</span> 10:14</a> <span class="fk">Excutite pulverem de pedibus. </span><span class="ft"> Per excussionem pulveris, intelligitur amissio itineris. </span><span class="fk">Excutite</span><span class="ft"> pulverem, ad contestationem terreni laboris quem pro eis inaniter susceperant, etc., usque ad per ipsum Salvatorem narrantur abluti.</span></p>
  </aside>

  <aside id="FN253">
    <p class="f"><a class="notebackref" href="#MT10_16"><span class="notemark">§§§</span> 10:16</a> <span class="fk">Ecce ego mitto. </span><span class="ft"> Illis sua pœna servabitur in futurum, etc., usque ad mala inferre non debet, sed tolerare. </span><span class="fk">Sicut serpentes. </span><span class="ft"> Serpentis astutia est, etc., usque ad veterem exuit hominem.</span></p>
  </aside>

  <aside id="FN254">
    <p class="f"><a class="notebackref" href="#MT10_18"><span class="notemark">*</span> 10:18</a> <span class="fk">In testimonium. </span><span class="ft"> Ut inde perversi pereant, etc., usque ad testimonium ipsorum innocentiæ.</span></p>
  </aside>

  <aside id="FN255">
    <p class="f"><a class="notebackref" href="#MT10_19"><span class="notemark">†</span> 10:19</a> <span class="fk">Dabitur enim vobis in illa hora quid loquamini. </span><span class="ft"> Voluntatem vestram pro Christo offerte; Christus vero loquetur pro se.</span></p>
  </aside>

  <aside id="FN256">
    <p class="f"><a class="notebackref" href="#MT10_21"><span class="notemark">‡</span> 10:21</a> <span class="fk">Tradet autem frater, </span><span class="ft"> etc. Minorem dolorem ingerunt mala quæ ab extraneis: majorem quæ ab illis patimur, de quorum mentibus præsumebamus: quia cum damno corporis, mala nos cruciant amissæ charitatis.</span></p>
  </aside>

  <aside id="FN257">
    <p class="f"><a class="notebackref" href="#MT10_22"><span class="notemark">§</span> 10:22</a> <span class="fk">Qui autem, </span><span class="ft"> etc. Docet virtutem longanimitatis et patientiæ, etc., usque ad hoc ipsum incipimus possidere quod sumus.</span></p>
  </aside>

  <aside id="FN258">
    <p class="f"><a class="notebackref" href="#MT10_23"><span class="notemark">**</span> 10:23</a> <span class="fk">Cum autem. </span><span class="ft"> Hoc ad illud tempus pertinet, quo dictum est.: </span><span class="fk">In via gentium ne abieritis, </span><span class="ft"> quod persecutiones non debeant timere, sed declinare: ut tribulationis occasio sit Evangelii seminarium.</span></p>
  </aside>

  <aside id="FN259">
    <p class="f"><a class="notebackref" href="#MT10_24"><span class="notemark">††</span> 10:24</a> <span class="fk">Non est discipulus, </span><span class="ft"> etc. Ne indignemini tolerare quod tolero qui Dominus sum, faciens quod volo, et magister docens quod utile scio.</span></p>
  </aside>

  <aside id="FN260">
    <p class="f"><a class="notebackref" href="#MT10_25"><span class="notemark">‡‡</span> 10:25</a> <span class="fk">Si patrem familias. </span><span class="ft"> Ostendit calumnias suas, ut suo exemplo ferant injurias. Unde dixit: </span><span class="fk">Sufficit diei malitia sua. Beelzebub. </span><span class="ft"> Beel ipse est Bel, Zebub, musca. etc., usque ad vir muscarum, sive habens muscas.</span></p>
  </aside>

  <aside id="FN261">
    <p class="f"><a class="notebackref" href="#MT10_26"><span class="notemark">§§</span> 10:26</a> <span class="fk">Ne ergo timueritis eos. </span><span class="ft"> Eorum sævitiam vel blasphemias, quia veniet dies cum Deus judicabit occulta hominum, ubi et nequitia discooperietur, et vestra intentio, nunc soli Deo cognita, ab omnibus scietur.</span></p>
  </aside>

  <aside id="FN262">
    <p class="f"><a class="notebackref" href="#MT10_27"><span class="notemark">***</span> 10:27</a> <span class="fk">Quod dico. </span><span class="ft"> Hoc est, in quo volo vos constantes esse, etc., usque ad calcato carnis domicilio </span><span class="fk">prædicate. </span></p>
  </aside>

  <aside id="FN263">
    <p class="f"><a class="notebackref" href="#MT10_29"><span class="notemark">†††</span> 10:29</a> <span class="fk">Super. </span><span class="ft"> Loquitur juxta morem Palestinæ, etc., usque ad in toto mundo dicite. </span><span class="fk">Nonne duo passeres? </span><span class="ft"> Lucas: </span><span class="fk">Nonne quinque passeres veneunt </span><span class="fk">dipondio</span><span class="ft"> Luc. 12.? Nec multum distat, ut duo asse et quinque dipondio. Dipondio enim est ex duobus assibus. Quod autem in numeris est unus, hoc in pondere as: et quod duo, hoc dipondius. </span><span class="fk">Et unus ex illis. </span><span class="ft"> Quomodo ergo Apostolus: </span><span class="fk">Nunquid de bobus cura est Deo</span><span class="ft"> Luc. 9.? Sed aliud est cura, aliud scientia.</span></p>
  </aside>

  <aside id="FN264">
    <p class="f"><a class="notebackref" href="#MT10_30"><span class="notemark">‡‡‡</span> 10:30</a> <span class="fk">Numerati. </span><span class="ft"> Hoc est, scientia Dei, etc., usque ad parva otiosaque dicta eum lateant.</span></p>
  </aside>

  <aside id="FN265">
    <p class="f"><a class="notebackref" href="#MT10_32"><span class="notemark">§§§</span> 10:32</a> <span class="fk">Qui confitebitur. </span><span class="ft"> Vel confitetur quis Jesum ea fide, quæ per dilectionem operatur: negat qui præceptis Dei non obedit.</span></p>
  </aside>

  <aside id="FN266">
    <p class="f"><a class="notebackref" href="#MT10_33"><span class="notemark">*</span> 10:33</a> <span class="fk">Qui autem. </span><span class="ft"> Negatur a Filio apud Patrem, cui non manifestatur in divinitatis potentia Filius et Pater. Confitetur a Filio apud Patrem, qui per Filium habet accessum ad Patrem.</span></p>
  </aside>

  <aside id="FN267">
    <p class="f"><a class="notebackref" href="#MT10_34"><span class="notemark">†</span> 10:34</a> <span class="fk">Pacem. </span><span class="ft"> Missum est bellum bonum, ut rumperetur pax mala.</span></p>
  </aside>

  <aside id="FN268">
    <p class="f"><a class="notebackref" href="#MT10_35"><span class="notemark">‡</span> 10:35</a> <span class="fk">Veni enim. </span><span class="ft"> Hic Lucas ait: </span><span class="fk">Erunt quinque in una domo divisi, tres in duo et duo in tres dividentur. </span><span class="ft"> Quomodo ergo, etc., usque ad circumcisionem cæterasque carnales observantias. </span><span class="fk">Separare. </span><span class="ft"> Id est, privatos carnis affectus exstinguere, quibus ita invicem diliguntur, ut Deo minus serviant. Vel penitus avertantur, non quod non sint honorandi pater et mater, sed post Deum; hic est ordo charitatis.</span></p>
  </aside>

  <aside id="FN269">
    <p class="f"><a class="notebackref" href="#MT10_37"><span class="notemark">§</span> 10:37</a> <span class="fk">Qui amat patrem. </span><span class="ft"> Post Deum amandi sunt, sed si utrumque non potest servari, odium in suos, pietas est in Deum.</span></p>
  </aside>

  <aside id="FN270">
    <p class="f"><a class="notebackref" href="#MT10_38"><span class="notemark">**</span> 10:38</a> <span class="fk">Et qui non accipit, </span><span class="ft"> etc. Crux duobus modis portatur, etc., usque ad amor Christi ostendatur. </span><span class="fk">Et sequitur me. </span><span class="ft"> Aliquis enim carnem macerat pro inani gloria, vel proximo carnaliter compatitur ut culpæ faveat: Hic crucem ferre videtur, sed Dominum non sequitur.</span></p>
  </aside>

  <aside id="FN271">
    <p class="f"><a class="notebackref" href="#MT10_39"><span class="notemark">††</span> 10:39</a> <span class="fk">Qui invenit, </span><span class="ft"> etc. Nomine animæ vita præsens designatur.</span></p>
  </aside>

  <aside id="FN272">
    <p class="f"><a class="notebackref" href="#MT10_40"><span class="notemark">‡‡</span> 10:40</a> <span class="fk">Qui recipit, </span><span class="ft"> etc. Cum ad prædicationem mittit, etc., usque ad debere stipendia accipere.</span></p>
  </aside>

  <aside id="FN273">
    <p class="f"><a class="notebackref" href="#MT10_42"><span class="notemark">§§</span> 10:42</a> <span class="fk">Et quicumque. </span><span class="ft"> Qui periculum non suscipientium testimonio excussi pulveris denuntiavit, meritum recipientium ultra speratum commendat. Nota Deum magis ad pium affectum respicere quam ad quantitatem rei exhibitæ. </span><span class="fk">Uni ex minimis. </span><span class="ft"> Minimi sunt qui nihil penitus habent in hoc mundo, et judices erunt cum Christo.</span></p>
  </aside>

  <aside id="FN274">
    <p class="f"><a class="notebackref" href="#MT11_2"><span class="notemark">*</span> 11:2</a> <span class="fk">Joannes autem. </span><span class="ft"> Et dum Christus prædicaret, etc., usque ad quis ordinem rei gestæ teneat, non apparet.</span></p>
  </aside>

  <aside id="FN275">
    <p class="f"><a class="notebackref" href="#MT11_3"><span class="notemark">†</span> 11:3</a> <span class="fk">Tu es. </span><span class="ft"> Non ait </span><span class="fk">qui venisti, </span><span class="ft"> quasi dicat: Cum ad inferna descensurus sum: debeo te nuntiare inferis, qui nuntiavi superis. An conveniat Filio Dei mori, an alium ad hæc sacramenta missurus es?</span></p>
  </aside>

  <aside id="FN276">
    <p class="f"><a class="notebackref" href="#MT11_6"><span class="notemark">‡</span> 11:6</a> <span class="fk">Qui non fuerit. </span><span class="ft"> Qui de divinitatis potentia non dubitaverit, hoc non contra Joannem dixisse putandus est quem mox adeo commendat.</span></p>
  </aside>

  <aside id="FN277">
    <p class="f"><a class="notebackref" href="#MT11_7"><span class="notemark">§</span> 11:7</a> <span class="fk">De Joanne. </span><span class="ft"> Præcursor Christi de Christo certificare discipulos voluit, quia sensit eos dubitare. De præcursore, Christus turbas dubitantes ne dubitent docuit, mollem eum levemque putantes.</span></p>
  </aside>

  <aside id="FN278">
    <p class="f"><a class="notebackref" href="#MT11_8"><span class="notemark">**</span> 11:8</a> <span class="fk">Ecce qui mollibus, </span><span class="ft"> etc. </span><span class="fk">Qui ponunt pulvinaria sub cubito, </span><span class="ft"> qui vitam peccantium palpant, non pungunt. Rigida vita et prædicatio debet declinare mollium palatia, quæ frequentant mollibus indutis adulantes. CLEM. ALEX. Beatus Joannes, despectis quoque ovium pilis, qui delicias redoleant, pilos camelorum, etc., usque ad ab omni inani studio, vanaque boni specie, sordidoque ac illiberali decore, se removit.</span></p>
  </aside>

  <aside id="FN279">
    <p class="f"><a class="notebackref" href="#MT11_9"><span class="notemark">††</span> 11:9</a> <span class="fk">Plusquam propheta. </span><span class="ft"> BEDA. Quia angelus non natura sed officio.</span></p>
  </aside>

  <aside id="FN280">
    <p class="f"><a class="notebackref" href="#MT11_11"><span class="notemark">‡‡</span> 11:11</a> <span class="fk">Major Joanne. </span><span class="ft"> In hoc non præfertur patriarchis, et cunctis hominibus, sed æqualis cæteris sanctis ostenditur. </span><span class="fk">Qui autem. </span><span class="ft"> Id est, omnis sanctus qui jam est cum Deo, major est eo qui adhuc in mundo. Vel ego quem minorem facit multorum opinio, in Ecclesia sanctorum illi prælatus sum. Vel novissimus angelus cœli melior est quovis homine. </span><span class="fk">In regno. </span><span class="ft"> Regnum cœlorum duobus modis accipitur: aut supernum, in quo nondum sumus: aut præsens Ecclesia, in qua adhuc vivimus, et jam quodammodo regnamus.</span></p>
  </aside>

  <aside id="FN281">
    <p class="f"><a class="notebackref" href="#MT11_12"><span class="notemark">§§</span> 11:12</a> <span class="fk">A diebus Joannis. </span><span class="ft"> Apostolos Dominus ad oves quæ perierunt domus Isræl ire jusserat, ut ad regnum reducerentur. Sed hæc prædicatio ad profectum publicanorum et peccatorum versa est qui crediderunt. Cæterum Joanni a plebe non creditur, Christi opera non auctorisantur, quia crux est scandalo. Jam prophetia cessat, jam lex expletur; Christus aliis prædicatur, et ab aliis recipitur: sui respuunt, inimici accipiunt. Itaque regnum cœlorum vim patitur, quia gloria Isræl patribus debita, a prophetis nuntiata, a Christo oblata, fide gentium occupatur et rapitur. Vel a diebus Joannis, qui præsentiam prædicavit, qua peccator reviviscit: et non ante, quia lex pœnam intulit et non per pœnitentiam vivificavit. Patria cœlestis vim patitur dum peccator ad eam quasi in alienum locum intrat per pœnitentiam. Grandi violentia est in terra nasci et cœlum capere, et habere per virtutem quod non possumus per naturam.</span></p>
  </aside>

  <aside id="FN282">
    <p class="f"><a class="notebackref" href="#MT11_13"><span class="notemark">***</span> 11:13</a> <span class="fk">Omnes enim. </span><span class="ft"> Non quod post Joannem non fuerint aliqui, ut Agabus, sed quia quidquid prophetaverunt, de Domino vaticinati sunt. </span><span class="fk">Omnes enim. </span><span class="ft"> Quia quidquid illi dixerunt, de venturo locuti sunt, hic vero venientem ostendit.</span></p>
  </aside>

  <aside id="FN283">
    <p class="f"><a class="notebackref" href="#MT11_14"><span class="notemark">†††</span> 11:14</a> <span class="fk">Et si vultis recipere. </span><span class="ft"> Ut minus excusabiles sitis, quia eum non recepistis. Ipse est Elias in virtute, non in persona, par in vitæ severitate, mentis rigore præcedens Christi primum adventum, ut ille secundum.</span></p>
  </aside>

  <aside id="FN284">
    <p class="f"><a class="notebackref" href="#MT11_16"><span class="notemark">‡‡‡</span> 11:16</a> <span class="fk">Cui autem, </span><span class="ft"> etc. Laudato Joanne transit ad increpandum illos, qui nec prædicatione Joannis moti sunt: vel ipsius Christi prædicationem despiciunt. Joannes talis ac tantus ut dixi, et adeo dignus, ut ei debeat credi: sed vos cui estis assimilandi, qui noluistis credere ei? </span><span class="fk">Similis est pueris. </span><span class="ft"> Pueri doctores sunt humiles spiritu. Horum synagoga, vel ipsa Jerusalem, ubi jura præceptorum Dei recondebantur. Coæquales contribules quos solebant exprobrare, quod ad laudes Dei non assurrexerunt corde devoto, membrorum agilitate quod notat saltus. Nec per lamenta prophetarum pro excidiis jam factis vel faciendis ad pœnitentiam conversi sunt.</span></p>
  </aside>

  <aside id="FN285">
    <p class="f"><a class="notebackref" href="#MT11_17"><span class="notemark">§§§</span> 11:17</a> <span class="fk">Cecinimus vobis. </span><span class="ft"> Ut David: </span><span class="fk">Exsultate Deo adjutori nostro, jubilate Deo Jacob</span><span class="ft"> Psal. 80., et hujusmodi. </span><span class="fk">Lamentavimus. </span><span class="ft"> Ut: </span><span class="fk">Convertimini ad me in toto corde vestro in jejunio et fletu et planctu</span><span class="ft"> Jœl. 2., </span><span class="fk">et hujusmodi</span></p>
  </aside>

  <aside id="FN286">
    <p class="f"><a class="notebackref" href="#MT11_18"><span class="notemark">*</span> 11:18</a> <span class="fk">Venit enim. </span><span class="ft"> Sicut tunc ita et nunc utramque viam salutis respuitis. Lamentavimus ad Joannem, cecinimus ad Christum. Hæc est summa. Generatio ista nec plorat cum Joanne plorante, neque gaudet cum Christo gaudente. Nec mirum si duplicem viam salutis contemnunt, cum et jejunium et saturitatem petitur spernunt; si jejunium placet, cur Joannes displicet? si saturitas, cur Filius hominis?</span></p>
  </aside>

  <aside id="FN287">
    <p class="f"><a class="notebackref" href="#MT11_19"><span class="notemark">†</span> 11:19</a> <span class="fk">Et justificata est sapientia, </span><span class="ft"> etc. Ostendit filios sapientiæ intelligere, nec in abstinendo, nec in manducando esse justitiam: sed in æquanimitate tolerandi inopiam, et temperantiam non se corrumpendi per abundantiam. Non est regnum Dei esca et potus: quorum non usus sed concupiscentia reprehenditur, in quibusdam libris habetur: Justificata est sapientia ab operibus suis, quia sapientia non quærit vocis testimonium, sed operum.</span></p>
  </aside>

  <aside id="FN288">
    <p class="f"><a class="notebackref" href="#MT11_20"><span class="notemark">‡</span> 11:20</a> <span class="fk">Tunc. </span><span class="ft"> Qui hactenus Judæos communiter increpavit, nunc nominatim civitates exprimit, quæ frequenter audita doctrina et visis tot signis credere noluerunt, quibus non optat mala, sed prædicit ventura</span></p>
  </aside>

  <aside id="FN289">
    <p class="f"><a class="notebackref" href="#MT11_21"><span class="notemark">§</span> 11:21</a> <span class="fk">Væ tibi, </span><span class="ft"> etc. Supra ubi legitur, quia circumibat Jesus civitates et omnes vicos, curans omnem languorem: intelligendum est inter alias etiam in Corozaim et Bethsaida Dominum fecisse virtutes. Corozaim interpretatur </span><span class="fk">mysterium meum; </span><span class="ft"> Bethsaida </span><span class="fk">domus fructuum</span><span class="ft"> vel </span><span class="fk">venatorum. Si in Tyro, </span><span class="ft"> etc. Hoc impletum modo videmus, quia Corozaim et Bethsaida præsente Domino credere noluerunt. Tyrus et Sidon postea prædicantibus Apostolis crediderunt: adeo devoti, ut Paulum Tyro abeuntem omnes cum uxoribus et liberis usque ad naves prosequerentur. Cur ergo non credituris prædicavit, credituros evitavit: ipse scit cujus viæ sunt misericordia et veritas. Proposuit tamen fines Judææ non excedere, ne justam Pharisæis et sacerdotibus persecutionis occasionem daret. Et erant tunc qui in Corozaim essent vocandi: nec tamen de contemptu gravius puniendi. Tyrus, </span><span class="fk">angustia. </span><span class="ft"> Sidon, </span><span class="fk">venatio. </span></p>
  </aside>

  <aside id="FN290">
    <p class="f"><a class="notebackref" href="#MT11_23"><span class="notemark">**</span> 11:23</a> <span class="fk">Et tu, Capharnaum. </span><span class="ft"> Non solum Corozaim et Bethsaidæ væ erit, sed et tibi Capharnaum. </span><span class="fk">Nunquid usque in cœlum exaltaberis? </span><span class="ft"> Nonne tu es quæ fama hospitii mei, et signorum in te factorum famosa efficeris, et contra prædicationem meam superbissime restitisti? Capharnaum interpretatur </span><span class="fk">villa pulcherrima, </span><span class="ft"> in qua condemnatur perfida Jerusalem, cui dicitur: </span><span class="fk">Justificata est Sodoma soror tua ex te, </span><span class="ft"> id est, ex tui comparatione cum illa, quæ non est exemplo Loth correcta, tu Filii Dei verbis et miraculis semper </span><span class="fk">exstitisti</span><span class="ft"> ingrata.</span></p>
  </aside>

  <aside id="FN291">
    <p class="f"><a class="notebackref" href="#MT11_25"><span class="notemark">††</span> 11:25</a> <span class="fk">Respodens Jesus. </span><span class="ft"> Respondens tacitæ objectionis quasi quæreretur, quæ ratio quod Judaicus populus Dei cultor, Dei Filium in carne venientem tam obstinatus rejecit, quem gentilitas tam prona recepit? </span><span class="fk">Domine cœli et terræ. </span><span class="ft"> Qui facis cœlos, et relinquis in terrenitate quos vis, vel ad litteram. </span><span class="fk">Parvulis. </span><span class="ft"> Sapientibus et prudentibus non opponit insipientes et hebetes, sed parvulos, ut probet se tumorem damnare, non acumen.</span></p>
  </aside>

  <aside id="FN292">
    <p class="f"><a class="notebackref" href="#MT11_26"><span class="notemark">‡‡</span> 11:26</a> <span class="fk">Ita pater. </span><span class="ft"> Blandientis affectu loquitur ut inceptum in apostolis beneficium compleatur. Hic exemplum humilitatis accipimus, ne temere discutere præsumamus superna consilia de vocatione horum, et repulsione illorum; cum enim utrumque attulisset, non mox rationem reddidit, sed sic Deo placitum dixit, ostendens quia injustum esse non potest quod justo placet. In omnibus ergo quæ exterius disponuntur, apertæ causa rationis est, occultæ justitia voluntatis. </span><span class="fk">Quoniam sic fuit placitum ante te. </span><span class="ft"> Ne quis iterum quærat cur humiles eligat, sapientes reprobet.</span></p>
  </aside>

  <aside id="FN293">
    <p class="f"><a class="notebackref" href="#MT11_27"><span class="notemark">§§</span> 11:27</a> <span class="fk">Omnia mihi, </span><span class="ft"> etc. Tradentem Patrem, accipientem Filium, mystice intellige. Alioquin, si juxta fragilitatem nostram accipis, cum cœperit habere qui accepit, incipiet non habere qui dedit per omnia coomnipotentem nota, per tradita, Filium, cui per naturam omnia pro unius substantiæ jure sunt propria, non data per gratiam. Tradita autem omnia non cœlum et terra et cætera quæ fecit: sed hi qui per Filium accessum habent ad Patrem, et ante rebelles, Dominum postea sentire cœperunt. </span><span class="fk">Et nemo novit Filium, </span><span class="ft"> etc. Seipsum revelare. Et nemo novit Patrem nisi Filius, et cui Patrem voluit revelare. Ad utrumque enim illud subditum refertur. Verbo enim suo Pater se declarat. Et Verbum seipsum declarat, quia mentis nostræ lumen est. </span><span class="fk">Nisi Filius, et cui Filius voluerit, </span><span class="ft"> etc. Mutua cognitio, quæ est æqualitate naturæ. Illa autem tantilla quæ in nobis est, dignatione revelantis est.</span></p>
  </aside>

  <aside id="FN294">
    <p class="f"><a class="notebackref" href="#MT11_29"><span class="notemark">***</span> 11:29</a> <span class="fk">Tollite jugum, </span><span class="ft"> etc. Jugum Christi, Evangelium est, quod Judæos et gentes in una fide conjungit. </span><span class="fk">Tollite super vos. </span><span class="ft"> Id est, in honore habete: non subtus, ut contemnatis. Qui laboratis, difficultate legis, et onerati peccatis, scilicet, reficiam, si jugum tollitis, id est, præcepta mea. Et quid jugo ejus suavius? quid onere levius? probabilem fieri, abstinere a malo, bonum velle, amare omnes, æterna sequi, præsentibus non capi, nolle alii facere quod pati non vis. </span><span class="fk">Discite a me. </span><span class="ft"> Docente verbo et exemplo, ut sitis humiles mentibus, mites moribus. Humiles, ut neminem contemnant; mites, ut nullum lædant. Corde, ut idem extra in opere sit et in corde, ne lateat serpens in specie columbæ.</span></p>
  </aside>

  <aside id="FN295">
    <p class="f"><a class="notebackref" href="#MT11_30"><span class="notemark">†††</span> 11:30</a> <span class="fk">Jugum enim meum. </span><span class="ft"> Quomodo Evangelium lege levius est, cum ibi opera, hic et concupiscentia damnatur? Sed in lege multa jubentur, quæ Apostolus impleri non posse dicit: hic voluntas quæritur quæ in arbitrio nostro est, et quæ sola sufficere potest et præmium habere. Item quomodo jugum Christi suave, cum supra dicitur: </span><span class="fk">Arcta via est quæ ducit ad vitam. </span><span class="ft"> Sed angusta, quia non nisi angusto initio incipitur, processu vero temporis ineffabili dilectionis dulcedine dilatatur. </span><span class="fk">Onus meum. Quia illud momentaneum nostræ tribulationis æternum pondus gloriæ operatur in cœlis</span><span class="ft"> I Cor. 4..</span></p>
  </aside>

  <aside id="FN296">
    <p class="f"><a class="notebackref" href="#MT12_1"><span class="notemark">*</span> 12:1</a> <span class="fk">In illo tempore. </span><span class="ft"> Narrata prædicatione et miraculis unius anni ante quæstionem Joannis factis, transit ad illa quæ facta sunt alio anno, scilicet, post mortem Joannis, quando jam in omnibus Christo contradicitur. </span><span class="fk">Esurientes, </span><span class="ft"> etc. Quia, ut alius ait evangelista, nec locum vescendi habebant pro turbis: propter nimiam importunitatem eorum. Alii Evangelistæ addunt: </span><span class="fk">manibus confricasse</span><span class="ft"> Luc. 6.. Unde et Petro dicitur: </span><span class="fk">Macta et manduca</span><span class="ft"> Act. 10..</span></p>
  </aside>

  <aside id="FN297">
    <p class="f"><a class="notebackref" href="#MT12_2"><span class="notemark">†</span> 12:2</a> <span class="fk">Non licet. </span><span class="ft"> Secundum præceptum legis. Sed quia alia scriptura dicit: </span><span class="fk">Misericordiam malo quam sacrificium</span><span class="ft"> Ose. 6., melius fuit hominem de famis periculo liberare, quam sacrificium Deo offerre, quia hostia placens est salus hominum. De vastatione frugum non arguunt, quia licet per legem inde edere.</span></p>
  </aside>

  <aside id="FN298">
    <p class="f"><a class="notebackref" href="#MT12_3"><span class="notemark">‡</span> 12:3</a> <span class="fk">At ille dixit, </span><span class="ft"> etc. In hoc facto nihil aliud instruimur, nisi ut sabbatum non ad litteram, sed spiritualiter intelligamus. </span><span class="fk">Non legistis. </span><span class="ft"> Si David et Abimelech non reprehenditur, quorum uterque mandatum legis probabili necessitate transgressus est, et hic similis causa famis est, cur non idem probatis in apostolis?</span></p>
  </aside>

  <aside id="FN299">
    <p class="f"><a class="notebackref" href="#MT12_4"><span class="notemark">§</span> 12:4</a> <span class="fk">Panes propositionis. </span><span class="ft"> Quod significavit sacerdotalem cibum transiturum in usum populorum. Vel quia omnes sacerdotes debemus imitari. Vel quod omnes sacerdotes sumus.</span></p>
  </aside>

  <aside id="FN300">
    <p class="f"><a class="notebackref" href="#MT12_5"><span class="notemark">**</span> 12:5</a> <span class="fk">Quia sabbatis sacerdotes. </span><span class="ft"> Hic sine necessitate ostendit sabbatum violari ab ipsis qui calumniantur. Unum exemplum datum est regiæ potestatis de David: aliud sacerdotalis, de his qui per ministerium templi sabbatum violant, ut multo minus ad ipsum pertineat crimen spicarum sabbato vulsarum, qui verus rex et sacerdos est et dominus sabbati.</span></p>
  </aside>

  <aside id="FN301">
    <p class="f"><a class="notebackref" href="#MT12_6"><span class="notemark">††</span> 12:6</a> <span class="fk">Dico autem vobis. </span><span class="ft"> Quasi dicat: Si figurale templum potuit defendere sacerdotes sibi servientes, cur spirituale non potest defendere discipulos sibi credentes?</span></p>
  </aside>

  <aside id="FN302">
    <p class="f"><a class="notebackref" href="#MT12_7"><span class="notemark">‡‡</span> 12:7</a> <span class="fk">Si autem. </span><span class="ft"> Et vos ostenderet omnia futuri temporis speciem continere, adjecit: </span><span class="fk">Si autem sciretis, </span><span class="ft"> id est, quia Deus per gratiam disposuit liberare populum, et non per exteriores observantias, non reprehenderetis meos, si vetera omittunt.</span></p>
  </aside>

  <aside id="FN303">
    <p class="f"><a class="notebackref" href="#MT12_8"><span class="notemark">§§</span> 12:8</a> <span class="fk">Dominus est enim. </span><span class="ft"> Si David pastus et sacerdotes templi ministerio sabbatum violantes sine crimine sunt, quanto magis Filius hominis, qui verus est rex et sacerdos et dominus sabbati?</span></p>
  </aside>

  <aside id="FN304">
    <p class="f"><a class="notebackref" href="#MT12_10"><span class="notemark">***</span> 12:10</a> <span class="fk">Et ecce homo. </span><span class="ft"> Iste homo dicitur cæmentarius fuisse, quia manus cui spiritualis ædificii cura commissa fuit, arida erat usque ad tempus Christi. </span><span class="fk">Ecce homo manum, </span><span class="ft"> etc. Significat humanum genus in fœcunditate boni operis arefactum pro manu ad pomum extensa, quam sanavit manus innocens in cruce extensa. Bene manus in Synagoga erat arida, quia ubi majus donum scientiæ, ibi transgressor majori subjacet culpæ. </span><span class="fk">Interrogabant. </span><span class="ft"> Quia discipulos de violatione sabbati probabili exemplo excusaverat, ipsum volunt calumniari, ut si non curet, crudelitatis, vel imbecillitatis: vel si curet, transgressionis arguant. </span><span class="fk">Sabbatis, </span><span class="ft"> etc. Præcipue sabbatis docet et operatur Jesus, non solum propter speciale sabbatum, sed et propter celebriorem populi conventum, quærens salutem omnium.</span></p>
  </aside>

  <aside id="FN305">
    <p class="f"><a class="notebackref" href="#MT12_11"><span class="notemark">†††</span> 12:11</a> <span class="fk">Quis erit. </span><span class="ft"> Competenti exemplo solvit quæstionem, ut eos ostendat sabbatum violare in opere cupiditatis, qui eum violare arguunt in opere charitatis. Arguit eos qui legem male interpretantur, qui dicunt in sabbato a bonis operibus feriandum. Sed a malis tantum feriandum est; unde dicitur: </span><span class="fk">Omne opus servile non facietis in eo</span><span class="ft"> Levit. 23.. Id est, peccatum. Sic et in æterna requie a malis tantum feriabuntur, non a bonis.</span></p>
  </aside>

  <aside id="FN306">
    <p class="f"><a class="notebackref" href="#MT12_13"><span class="notemark">‡‡‡</span> 12:13</a> <span class="fk">Extende. </span><span class="ft"> Quia nil plus valet curationi eleemosynarum largitate, unde dicitur: </span><span class="fk">Non sit manus tua ad accipendum porrecta, sed ad dandum collecta</span><span class="ft"> Eccl. 4.. Quia frustra pro peccatis rogaturus manus ad Deum expandit, qui has ad pauperes pro posse non extendit. </span><span class="fk">Sicut altera. </span><span class="ft"> Homo ante adventum Christi dexteram habuit languidam, quia ab eleemosynis torpebat: sinistram sanam quia suæ utilitati intendebat: sed veniente Christo dextera sanatur ut sinistra: quia quod congregaverat avide, modo distribuit charitate.</span></p>
  </aside>

  <aside id="FN307">
    <p class="f"><a class="notebackref" href="#MT12_15"><span class="notemark">§§§</span> 12:15</a> <span class="fk">Recessit inde. </span><span class="ft"> Nota exemplum: </span><span class="fk">Si vos persecuti sunt in una civitate, fugite in aliam</span><span class="ft"> Matth. 10.. </span><span class="fk">Secuti sunt. </span><span class="ft"> Docti visis virtutibus persequuntur, indocti opinione ejus ducti amando sequuntur, unde et curari merentur.</span></p>
  </aside>

  <aside id="FN308">
    <p class="f"><a class="notebackref" href="#MT12_16"><span class="notemark">*</span> 12:16</a> <span class="fk">Et præcepit. </span><span class="ft"> Non timore, ne proditus occideretur, sed parcendo Judæis, ne invidia trucidarentur in ejus innocentia et mansuetudine. Hic mystice nos instruit, ne cum aliquid magnifacimus, laudem foris quæramus.</span></p>
  </aside>

  <aside id="FN309">
    <p class="f"><a class="notebackref" href="#MT12_18"><span class="notemark">†</span> 12:18</a> <span class="fk">Animæ meæ. </span><span class="ft"> Per animam omnis affectus demonstratur.</span></p>
  </aside>

  <aside id="FN310">
    <p class="f"><a class="notebackref" href="#MT12_20"><span class="notemark">‡</span> 12:20</a> <span class="fk">Arundinem. </span><span class="ft"> Judæos, omni vento cedentes, qui ab invicem discrepando dissipati sunt, non mox damnabit, sed supportabit. </span><span class="fk">Arundinem quassatam. </span><span class="ft"> Qui peccanti non porrigit manum, nec portat onus fratris, quassatum calamum confringit. Et qui fidei modicam scintillam contemnit in parvulis, linum fumigans exstinguit: quod Christus non fecit, qui potius venit quærere quod perierat; patientiam namque servavit, donec judicium quod in eo agebatur, ad victoriam perveniret, et expulso mundi principe ad regnum rediret, in dextera Patris sedens, donec ponat inimicos sub pedibus. </span><span class="fk">Linum fumigans. </span><span class="ft"> Gentes, quas naturalis legis ardore fere exstincto fumus erroris amarissimus, et odoris noxius involvit: quas non exstinxit, sed de parva scintilla in magnum ardorem ignis Dei suscitavit. </span><span class="fk">Donec. </span><span class="ft"> Tandiu prædicatio ejus nullis insidiis superata mundo lucet, donec ponat in terra judicium, et impleatur: </span><span class="fk">Fiat voluntas tua, sicut in cœlo et in terra. </span></p>
  </aside>

  <aside id="FN311">
    <p class="f"><a class="notebackref" href="#MT12_22"><span class="notemark">§</span> 12:22</a> <span class="fk">Et curavit. </span><span class="ft"> Tria signa simul facta sunt quæ et quotidie in conversione hominum fiunt, ut expulso dæmone lumen fidei videant et Deum laudent.</span></p>
  </aside>

  <aside id="FN312">
    <p class="f"><a class="notebackref" href="#MT12_24"><span class="notemark">**</span> 12:24</a> <span class="fk">In Beelzebub. </span><span class="ft"> Beel, id est, Baal: muscarum, ob sordes immolatitii sanguinis: deus est Accaron, quo nomine vocant principem dæmoniorum.</span></p>
  </aside>

  <aside id="FN313">
    <p class="f"><a class="notebackref" href="#MT12_25"><span class="notemark">††</span> 12:25</a> <span class="fk">Omne regnum. </span><span class="ft"> Necessaria complexione eos arguit. Vel enim Christus virtute Dei dæmones ejicit, vel in principe dæmoniorum. Si virtute Dei, frustra calumniantur. Si in principe dæmoniorum, regnum ejus divisum est, nec stabit: et ideo a regno ejus recedant: quod innuit eos sibi elegisse, dum in se non credunt.</span></p>
  </aside>

  <aside id="FN314">
    <p class="f"><a class="notebackref" href="#MT12_26"><span class="notemark">‡‡</span> 12:26</a> <span class="fk">Et omnis civitas. </span><span class="ft"> Eadem ratio est civitatis et domus, quæ regni. Civitas Jerusalem semper gloriosa, postquam in Christum et in Apostolos exarsit, facta divisione, excidio cecidit.</span></p>
  </aside>

  <aside id="FN315">
    <p class="f"><a class="notebackref" href="#MT12_27"><span class="notemark">§§</span> 12:27</a> <span class="fk">Et si ego in Beelzebub. </span><span class="ft"> Si expulsio dæmonum in filiis vestris Deo non dæmonibus deputatur, quare in me idem opus eamdem non habet causam? </span><span class="fk">Ipsi, </span><span class="ft"> etc. Contemptibilia mundi in quibus sancta simplicitas meæ virtutis apparet. Vel ita potius: Filii, id est, Apostoli qui bene sibi conscii erant, nihil malæ artis ab eo didicisse: ideo ipsi testes mei judicii, judicantes duodecim tribus Isræl.</span></p>
  </aside>

  <aside id="FN316">
    <p class="f"><a class="notebackref" href="#MT12_28"><span class="notemark">***</span> 12:28</a> <span class="fk">Si autem ego. </span><span class="ft"> Illa pars: </span><span class="fk">Si ego in Beelzebub ejicio dæmones, </span><span class="ft"> ad plura inconvenientia perducta est, modo agitur de alia parte complexionis. </span><span class="fk">Si autem ego in spiritu Dei. </span><span class="ft"> Hic Lucas ait: </span><span class="fk">in digito</span><span class="ft"> Luc. 11.. Digitus dicitur Spiritus sanctus pro partitione donorum. Regnum Dei, vel seipsum dicit. Unde alibi: </span><span class="fk">Medius inter vos stetit, quem vos nescitis</span><span class="ft"> Luc. 11, Joan. 1.. Vel, regnum quod Joannes et ipse Jesus prædicavit. </span><span class="fk">Pœnitentiam agite: appropinquabit enim regnum cœlorum</span><span class="ft"> Matth. 21.. Est et tertium regnum Scripturæ sanctæ, quod aufertur a Judæis et datur genti facienti fructum ejus. Vel regnum, id est, omnes mundi partes, Apostolis et successoribus eorum ad convertendum distribuit.</span></p>
  </aside>

  <aside id="FN317">
    <p class="f"><a class="notebackref" href="#MT12_29"><span class="notemark">†††</span> 12:29</a> <span class="fk">Aut quomodo potest. </span><span class="ft"> Ostendit ergo Dominus per manifestam parabolam, quod non concordat in fallaci operatione cum dæmonibus sicut calumniabantur, sed virtute divinitatis homines a dæmonio liberaret; ideoque grande scelus committunt, qui quod Dei esse cognoverant, diaboli esse clamabant. Neque enim possunt esse concordes: quorum opera diversa sunt. Unde addit: </span><span class="fk">Qui non est mecum, </span><span class="ft"> etc. </span><span class="fk">Domum illius. </span><span class="ft"> Vel domum, id est, omnes mundi partes Apostolis et eorum successoribus ad convertendum distribuit.</span></p>
  </aside>

  <aside id="FN318">
    <p class="f"><a class="notebackref" href="#MT12_30"><span class="notemark">‡‡‡</span> 12:30</a> <span class="fk">Qui non est mecum, </span><span class="ft"> etc. Id est, qui dissimilia meis facit opera, contrarius mihi est: ille trahit ad vitia, ego ad virtutes.</span></p>
  </aside>

  <aside id="FN319">
    <p class="f"><a class="notebackref" href="#MT12_31"><span class="notemark">§§§</span> 12:31</a> <span class="fk">Omne peccatum et blasphemia. </span><span class="ft"> Quod humana fragilitate contrahitur, remissibile est, si congregatio non deseratur. Si vero diabolica obstinatione de dispersione ad congregationem nunquam reditur, peccatum insolubile judicatur. HIER. </span><span class="fk">Omne peccatum. </span><span class="ft"> Non omnia peccata omnibus remittuntur, sed his, etc., usque ad omnes veniam consecuturos post universale judicium, transactis licet multis sæculis, asserens. </span><span class="fk">Spiritus autem. </span><span class="ft"> Qui manifeste opera Dei intelligit, cum de virtute negare non possit, si stimulatus: invidia calumniatur, et dicit esse Beelzebub, isti non dimittetur. Non quod et ei negetur remissio si pœniteret: sed quia hic blasphemus, exigentibus meritis suis malis, sicut nunquam ad remissionem, ita nec ad pœnitentiam perventurus sit. Sicut Joannes evangelista de quibusdam blasphemiæ suæ merito excæcatis ait: </span><span class="fk">Propterea non poterant credere</span><span class="ft"> Joan. 10.. Quod iterum dixit Isaias: </span><span class="fk">Excæcavit oculos eorum</span><span class="ft"> Isa. 6.. Qui Spiritum sanctum non esse, vel minorem Patre credunt, et dicunt: quia non invidia diabolica, sed humana ignorantia hoc faciunt, irremissibili crimine non tenentur. Sed qui in similitudine diaboli contra conscientiam suam majestatem Dei oppugnant, non habent remissionem in æternum, sicut Marcus aperte declarat: qui posito hoc testimonio Domini subjunxit: </span><span class="fk">Quoniam dicebant, spiritum immundum habet</span><span class="ft"> Matth. 3..</span></p>
  </aside>

  <aside id="FN320">
    <p class="f"><a class="notebackref" href="#MT12_32"><span class="notemark">*</span> 12:32</a> <span class="fk">Et quicunque. </span><span class="ft"> AMBR. Etiam qui scandalizatus infirmitate carnis meæ, purum hominem vel voratorem suspicatus fuerit, remissibile erit. </span><span class="fk">Qui autem. </span><span class="ft"> Gratiam sancti Spiritus qua pœnitentia inspiratur et ad congregationem reditur, non cognoscens impœnitenti corde permanserit: cum hoc jam non sit humanum, sed diabolicum, irremissibile erit. </span><span class="fk">Neque in hoc sæculo. </span><span class="ft"> Quædam enim culpæ in hoc sæculo laxantur: quædam vero (parvæ scilicet) etiam in futuro. Quæ quidem post mortem gravant, sed et dimittuntur, si homo bonis actibus in vita, ut ibi dimittantur, promeruit. </span><span class="fk">Neque in futuro. </span><span class="ft"> Quia sunt quædam levia, quæ si in hac vita nondum sunt remissa, post mortem gravant, sed et remittuntur, si digni sunt.</span></p>
  </aside>

  <aside id="FN321">
    <p class="f"><a class="notebackref" href="#MT12_33"><span class="notemark">†</span> 12:33</a> <span class="fk">Aut facite. </span><span class="ft"> Nihil enim medium quin boni auctoris bona tantum sint opera, et mali mala. Coarctat eos hinc inde complexione, et utroque cornu premit. Si malus est diabolus, non facit bona; si bona sunt, non sunt diaboli. </span><span class="fk">Aut facite, </span><span class="ft"> etc. Mystice arbor bona, Christus; fructus, prædicatio Evangelii; curationes, redemptio. Arbor mala diabolus et sui, id est, Scribæ et Pharisæi: et cæteri mali fructus, invidia, detractio, blasphemia, hæresis et hujusmodi.</span></p>
  </aside>

  <aside id="FN322">
    <p class="f"><a class="notebackref" href="#MT12_34"><span class="notemark">‡</span> 12:34</a> <span class="fk">Progenies viperarum, </span><span class="ft"> etc. Ostendit eos malam arborem: et fructus afferre blasphemiæ. </span><span class="fk">Ex abundantia. </span><span class="ft"> Homo sæpe fallitur, qui pensat cor ex ore, et opere. Sed Deus opus et verba ex corde quod novit judicat. Illi ergo ex abundantia cordis os loquitur qui scit ex qua intentione exit.</span></p>
  </aside>

  <aside id="FN323">
    <p class="f"><a class="notebackref" href="#MT12_35"><span class="notemark">§</span> 12:35</a> <span class="fk">Bonus homo. </span><span class="ft"> Thesaurus cordis intentio est, ex qua Deus judicat opera, ut et aliquando minora majorem, majora minorem habeant mercedem. Hoc in loco, vel Judæos ostendit de quali thesauro proferant blasphemiam. Vel cum superioribus hæret, quod sicut bonus homo non potest proferre mala, vel malus bona, sic nec Christus mala, nec diabolus bona opera potest facere.</span></p>
  </aside>

  <aside id="FN324">
    <p class="f"><a class="notebackref" href="#MT12_36"><span class="notemark">**</span> 12:36</a> <span class="fk">Verbum otiosum. </span><span class="ft"> Si de otioso verbo reddet homo rationem in die judicii, quanto magis vos qui opera sancti Spiritus dicitis esse Beelzebub. GREG. Otiosum verbum est, quod aut utilitate rectitudinis, aut ratione justæ necessitatis caret, quod scilicet, etc., usque ad hic non otiosi verbi sed criminosi tenebitur reus.</span></p>
  </aside>

  <aside id="FN325">
    <p class="f"><a class="notebackref" href="#MT12_37"><span class="notemark">††</span> 12:37</a> <span class="fk">Ex verbis. </span><span class="ft"> Mors et vita in manibus linguæ.</span></p>
  </aside>

  <aside id="FN326">
    <p class="f"><a class="notebackref" href="#MT12_38"><span class="notemark">‡‡</span> 12:38</a> <span class="fk">Tunc responderunt. </span><span class="ft"> Cum Scribæ et Pharisæi verba nullatenus possent improbare, in operibus quærunt tentare, quærentes signa videre, quasi non fuerint signa quæ viderant.</span></p>
  </aside>

  <aside id="FN327">
    <p class="f"><a class="notebackref" href="#MT12_39"><span class="notemark">§§</span> 12:39</a> <span class="fk">Nisi signum Jonæ. </span><span class="ft"> Ostendit Judæos ad instar Ninivitarum criminosos, et nisi pœniteant subversioni proximos. Sed sicut illis et denuntiatur supplicium, et demonstratur remedium: ita Judæi non debent desperare veniam, si saltem postquam Christus resurrexit a mortuis, commoniti egerint pœnitentiam: quia mors Christi reconciliatio est mundi.</span></p>
  </aside>

  <aside id="FN328">
    <p class="f"><a class="notebackref" href="#MT12_40"><span class="notemark">***</span> 12:40</a> <span class="fk">Sicut enim fuit Jonas. </span><span class="ft"> Jonas, id est, dolens, significat illum qui dolores nostros portavit. Vel columba: Piscis qui voravit in pelago, mors quam passus est in mundo. Sicut ejectus est in aridam, sic Christus surrexit in gloriam. </span><span class="fk">Tribus diebus. </span><span class="ft"> More antiquorum, qui diem cum nocte præcedente computabant. Partem diei qua sepultus est cum præterita nocte, pro nocte et die accipe, hoc est pro toto die per synecdochen. Sabbati noctem et diem integre. Noctem Dominicam cum eadem die illucescente, partem pro toto, et ita habes tres dies et tres noctes. Primi dies propter futurum hominis lapsum a luce in noctem. Isti propter hominis reparationem a tenebris ad lucem computantur. Mystice. </span><span class="fk">Tres dies, </span><span class="ft"> tria tempora, ante legem, sub lege, sub gratia. Tres noctes, tres mortui quos suscitavit Dominus.</span></p>
  </aside>

  <aside id="FN329">
    <p class="f"><a class="notebackref" href="#MT12_41"><span class="notemark">†††</span> 12:41</a> <span class="fk">Viri Ninivitæ. </span><span class="ft"> Et est sensus: Jonas paucis diebus et sine signis prædicavit genti incredulæ, et profecit: ego longo tempore, et populo Dei, et compluribus signis, in vanum prædico. Eo magis indigni sunt venia, qui ex lege sunt infideles, quo plus est fidei in his, qui legem nescierunt. Ninive, </span><span class="fk">speciosa: </span><span class="ft"> signat gentilitatem quam Christus amavit fœdam, ut faceret pulchram. In Ninivitis et regina Austri, fides Ecclesiæ signatur, quæ non minus per pœnitentiam peractæ insipientiæ quam per industriam discendæ sapientiæ Deo conciliatur. Duæ enim partes sunt Ecclesiæ, quæ peccare nescit, et quæ peccare desistit, pœnitentia enim peccatum abolet, sapientia cavet.</span></p>
  </aside>

  <aside id="FN330">
    <p class="f"><a class="notebackref" href="#MT12_43"><span class="notemark">‡‡‡</span> 12:43</a> <span class="fk">Cum autem, </span><span class="ft"> etc. Quasi dicat: Vos non estis similes Ninivitis vel reginæ Austri: quia me prædicante pœnitentiam non pœnituistis, et me docente sapientiam non didicistis. Sed estis similes homini a quo diabolus exclusus iterum ingreditur. Distat inter opera mea qui polluta mundo, et Satanæ, qui mundata gravius contaminat. </span><span class="fk">Ambulat per loca. </span><span class="ft"> Explorat corda fidelium a mollitie fluxæ cogitationis purgata, si quos gressus ibi figere possit quod, quia nequit, ad humida redit.</span></p>
  </aside>

  <aside id="FN331">
    <p class="f"><a class="notebackref" href="#MT12_44"><span class="notemark">§§§</span> 12:44</a> <span class="fk">Revertar in domum. </span><span class="ft"> Sub umbra dormit, in secreto calami, et locis humentibus. Umbra tenebrosa, conscientia: calamus foris nitidus, intus vacuus, simulator: locus humidus, lasciva mollisque mens.</span></p>
  </aside>

  <aside id="FN332">
    <p class="f"><a class="notebackref" href="#MT12_45"><span class="notemark">*</span> 12:45</a> <span class="fk">Septem alios spiritus. </span><span class="ft"> Septem vitia, septem virtutibus spiritualibus contraria. </span><span class="fk">Nequiores. </span><span class="ft"> Quia non modo habet vitia, sed et bona simulat. Tanto nequiores, quanto callidiores. Septem, quia tot erant gratiæ cum Christo destinatæ. Septem vitia, septem dæmonia septem spiritibus contraria spiritui sapientiæ et intellectus, etc. </span><span class="fk">Sic erit, </span><span class="ft"> etc. Quod de una sola re dixit, hoc in hac tota gente fit. Immundus Spiritus a Judæis exivit, quando legem acceperunt. Ambulavit ad gentes, quæ cum postea Domino crederent, non invento loco in eis dixit: Revertar in Judæos vacantes præsidio Dei et angelorum, increpationibus et correptionibus mundatos, ornatos superfluis observationibus. Adduntur septem, quia multo majore numero dæmonum possidentur blasphemantes Jesum quam in Ægypto possessi fuerunt. Contra septem spiritus virtutum est numerus vitiorum.</span></p>
  </aside>

  <aside id="FN333">
    <p class="f"><a class="notebackref" href="#MT12_46"><span class="notemark">†</span> 12:46</a> <span class="fk">Ecce mater ejus. </span><span class="ft"> RAB. Mystice. Mater et fratres populus est Judæorum qui Jesu intus docente non possunt intrare, quia spiritualiter ejus verba, etc., usque ad Fratres Domini sunt consobrini ejus, filii Mariæ materteræ ejus: quæ dicitur mater Jacobi minoris et Joseph, et Judæ et Simonis.</span></p>
  </aside>

  <aside id="FN334">
    <p class="f"><a class="notebackref" href="#MT12_47"><span class="notemark">‡</span> 12:47</a> <span class="fk">Dixit autem ei. </span><span class="ft"> Insidiose, utrum spirituali operi carnem præferat: et ideo se nosse dissimulat matrem et proximos per cognitionem, sed per conjunctionem spiritus esse sibi proximos dicit.</span></p>
  </aside>

  <aside id="FN335">
    <p class="f"><a class="notebackref" href="#MT12_48"><span class="notemark">§</span> 12:48</a> <span class="fk">Quæ est mater mea? </span><span class="ft"> Non recusat obsequia matris, sed præfert ministeria Patris: fratres non contemnit, sed opus spirituale præfert cognationi, ut et nos carni spiritum præferamus. Unde: </span><span class="fk">Qui amat patrem aut matrem plus quam me, non est me dignus</span><span class="ft"> Matth. 10.. </span><span class="fk">Ecce mater mea, </span><span class="ft"> etc. Hi sunt mater mea, qui me in credentium cordibus generant. Hi sunt fratres, qui faciunt opera Patris mei. Fratres et soror credendo, mater prædicando.</span></p>
  </aside>

  <aside id="FN336">
    <p class="f"><a class="notebackref" href="#MT13_1"><span class="notemark">*</span> 13:1</a> <span class="fk">In illo die. </span><span class="ft"> Per hoc indicat hoc gestum consequenter, nisi forte dies ponatur pro tempore, more Scripturæ. Marcus eumdem tenet ordinem. Lucas in aliud transit, sed nec repugnat huic. RAB. Non solum facta et dicta Domini, sed et itinera, etc., usque ad ad quæ Judæi non intraverunt, foris in littera fixi.</span></p>
  </aside>

  <aside id="FN337">
    <p class="f"><a class="notebackref" href="#MT13_2"><span class="notemark">†</span> 13:2</a> <span class="fk">Turba stabat. </span><span class="ft"> Hi sunt qui nuper audire venerunt, qui et a fluctibus maris secreti sunt, necdum cœlestibus mysteriis quæ desiderant imbuti cum Christo ascendunt.</span></p>
  </aside>

  <aside id="FN338">
    <p class="f"><a class="notebackref" href="#MT13_3"><span class="notemark">‡</span> 13:3</a> <span class="fk">Locutus est multa. </span><span class="ft"> Quia turba non unius est sententiæ sed diversarum voluntatum, loquitur eis multis parabolis, ut juxta varias voluptates, diversas recipiant disciplinas. </span><span class="fk">Qui seminat. </span><span class="ft"> Ipse Christus, qui verbum veritatis quod apud Patrem vidit, hominibus per se vel per suos seminavit. Qui discipulis sacramenta loquebatur, exiit seminare Dei verbum in turbas.</span></p>
  </aside>

  <aside id="FN339">
    <p class="f"><a class="notebackref" href="#MT13_4"><span class="notemark">§</span> 13:4</a> <span class="fk">Secus viam. </span><span class="ft"> Via est, mens malarum cogitationum sedulo meatu trita et arefacta. Ubi dupliciter perit semen, quia et transitu cogitationum conculcatur, ut Lucas ait, et a volucribus rapitur. Dæmones dicuntur volucres, seu quia cœlestis spiritualisque naturæ, seu quia per æra volitant. </span><span class="fk">Et venerunt. </span><span class="ft"> Secundum Lucam ab hominibus conculcatum est, quia prava persuasione impiorum sublatum est. </span><span class="fk">Et comederunt. </span><span class="ft"> Quia a mentibus hominum illud surripuerunt.</span></p>
  </aside>

  <aside id="FN340">
    <p class="f"><a class="notebackref" href="#MT13_5"><span class="notemark">**</span> 13:5</a> <span class="fk">In petrosa. </span><span class="ft"> Petrosa cito quærunt germinare, sed non figitur radix, quia non est alta terra, id est, quia parum inest desiderii salutaris. In hac expositione Domini discimus, quia res non semper in eadem significatione ponuntur. Nam petra hic pro duritia, terra pro lenitate mentis, sol pro fervore persecutionis. Cum sol alibi in bono: </span><span class="fk">Fulgebunt justi sicut sol</span><span class="ft"> Matth. 13., et petra in fundamento, pro fortitudine fidei, et terra pro terrenis cogitationibus. </span><span class="fk">Altitudinem terræ. </span><span class="ft"> Altitudo terræ est probitas animi disciplinis cœlestibus eruditi, et in tentationibus probati.</span></p>
  </aside>

  <aside id="FN341">
    <p class="f"><a class="notebackref" href="#MT13_8"><span class="notemark">††</span> 13:8</a> <span class="fk">Scaagesimum. </span><span class="ft"> Quia in numero senario mundi ornatus expletus est, per hunc bona operatio signatur.</span></p>
  </aside>

  <aside id="FN342">
    <p class="f"><a class="notebackref" href="#MT13_9"><span class="notemark">‡‡</span> 13:9</a> <span class="fk">Qui habet aures audiendi. </span><span class="ft"> Quoties hæc admonitio in Evangelio vel in Apocalypsi Joannis interponitur, mysticum quod dicitur insinuatur.</span></p>
  </aside>

  <aside id="FN343">
    <p class="f"><a class="notebackref" href="#MT13_10"><span class="notemark">§§</span> 13:10</a> <span class="fk">Et accedentes discipuli, </span><span class="ft"> etc. Quomodo accedunt discipuli cum Dominus in navi sederet? Sed forte intelligendum, quod dudum cum ipso navem conscenderint: et ibi stantes quærunt.</span></p>
  </aside>

  <aside id="FN344">
    <p class="f"><a class="notebackref" href="#MT13_11"><span class="notemark">***</span> 13:11</a> <span class="fk">Vobis datum est. </span><span class="ft"> Nota non solum verba Domini, sed et facta, parabolas esse: id est, signa mysticarum rerum, quæ non intelligebant multi qui foris sunt.</span></p>
  </aside>

  <aside id="FN345">
    <p class="f"><a class="notebackref" href="#MT13_12"><span class="notemark">†††</span> 13:12</a> <span class="fk">Qui enim habet. </span><span class="ft"> Id est, apostolis habentibus fidem, si quid minus virtutum habent, conceditur Judæis, qui non credunt in Filium Dei, etiam si quid boni per naturam habent, tollitur. Nam nihil possunt sapienter intelligere qui caput non habent sapientiæ. </span><span class="fk">Auferetur ab eo. </span><span class="ft"> Nulla veræ sapientiæ dulcedine gaudebit.</span></p>
  </aside>

  <aside id="FN346">
    <p class="f"><a class="notebackref" href="#MT13_13"><span class="notemark">‡‡‡</span> 13:13</a> <span class="fk">Ideo in parabolis. </span><span class="ft"> Dicitur quod ideo excæcati sunt, et sententiæ Domini per parabolas eis occultatæ sunt, ut post salubrius converterentur. Nam quia obscure dicta non intellexerunt, ideo non crediderunt in eum, et sic crucifixerunt, et sic post resurrectionem miraculis territi, majoris criminis reatu compuncti sunt. Unde accepta indulgentia ampliori flagrant dilectione. Sed Joannes hunc locum ita dicit: </span><span class="fk">Propterea non poterant credere, quia iterum dixit Isaias: Excævavit oculos eorum, ut non videant</span><span class="ft"> Joan. 11.. Ubi aperte dicit non ideo factam excæcationem, ut ea commoniti, et dolentes se non intelligere, converterentur aliquando: non enim hoc possent nisi crederent, sed potius ideo excæcati, ut non crederent, quod aliis peccatis meruerunt. </span><span class="fk">Videntes non vident. </span><span class="ft"> Sicut avarus multas habet opes et nullas, quia inutiles sunt ei.</span></p>
  </aside>

  <aside id="FN347">
    <p class="f"><a class="notebackref" href="#MT13_14"><span class="notemark">§§§</span> 13:14</a> <span class="fk">Auditu audietis. </span><span class="ft"> Hæc de turbis prophetata sunt, quia stant in littore, et Domini non merentur audire sermonem.</span></p>
  </aside>

  <aside id="FN348">
    <p class="f"><a class="notebackref" href="#MT13_15"><span class="notemark">*</span> 13:15</a> <span class="fk">Oculos suos. </span><span class="ft"> Id est, ipsi sibi causa fuerunt ut Deus eis oculos clauderet. </span><span class="fk">Ne quando. </span><span class="ft"> Id est, ideo, quia oculos et aures aperire noluerunt, non meruerunt aliquando converti: quod tamen misericorditer factum est eis.</span></p>
  </aside>

  <aside id="FN349">
    <p class="f"><a class="notebackref" href="#MT13_16"><span class="notemark">†</span> 13:16</a> <span class="fk">Beati. </span><span class="ft"> Vere beati, quia hoc etiam præsentialiter videre et audire meruerunt, quod nullus priorum quantivis meriti meruit, quamvis multum desideraverit.</span></p>
  </aside>

  <aside id="FN350">
    <p class="f"><a class="notebackref" href="#MT13_17"><span class="notemark">‡</span> 13:17</a> <span class="fk">Et justi. </span><span class="ft"> Lucas justos reges dicit, quia motus suos bene regunt</span></p>
  </aside>

  <aside id="FN351">
    <p class="f"><a class="notebackref" href="#MT13_18"><span class="notemark">§</span> 13:18</a> <span class="fk">Vos ergo audite. </span><span class="ft"> Primam parabolam exponit, ut idem attendant in cæteris. Exponit non secundum singula verba, sed summam sententiæ. AUG. sup. Gen. Proinde quod narravit evangelista (etiam factum est) Dominum scilicet talia fuisse locutum. Ipsius autem, etc., usque ad illud quippe scripsit narrator rerum præteritarum, hoc prænuntiator tantummodo futurorum.</span></p>
  </aside>

  <aside id="FN352">
    <p class="f"><a class="notebackref" href="#MT13_20"><span class="notemark">**</span> 13:20</a> <span class="fk">Super petrosa. </span><span class="ft"> Super petram et in spinis seminantur, qui bene accipiunt: sed vel adversa terrendo, vel prospera blandiendo, retardant eos ne perficiant. Divitiis jungitur sollicitudo custodiæ, quæ affligit, et voluptas, quæ effluere facit.</span></p>
  </aside>

  <aside id="FN353">
    <p class="f"><a class="notebackref" href="#MT13_22"><span class="notemark">††</span> 13:22</a> <span class="fk">Fallacia divitiarum. </span><span class="ft"> CHRYSOST. Suffocantur spinis quæ audivimus, non quidem ipsarum spinarum culpa, sed ejus qui illas, etc., usque ad duo quippe vitia inter se opposita in divitiis sunt, unum quod incendit sollicitudinem, et offuscat curis: alterum quod molliores deliciis reddit.</span></p>
  </aside>

  <aside id="FN354">
    <p class="f"><a class="notebackref" href="#MT13_23"><span class="notemark">‡‡</span> 13:23</a> <span class="fk">Aliud quidem centesimum. </span><span class="ft"> RAB. Tres differentiæ sunt in bona terra, sicut fuere in mala. Triginta enim refertur ad nuptias. Sexaginta ad, etc., usque ad tricesimum conjugatorum, quia hæc est ætas præliantium, et his est major conflictus ne libidine superentur.</span></p>
  </aside>

  <aside id="FN355">
    <p class="f"><a class="notebackref" href="#MT13_24"><span class="notemark">§§</span> 13:24</a> <span class="fk">Aliam parabolam. </span><span class="ft"> Quasi dives paterfamilias invitatos diversis reficit cibis, ut unusquisque secundum naturam stomachi sui varia alimenta susciperet. Unde et dixit aliam parabolam et non alteram, ut plures sequi intelligantur. Hæc parabola proponitur, dimissis turbis, domi rogantibus discipulis exponitur. Et docet hic bonam voluntatem, et cautelam, et patientiam, et discretionem, et longanimitatem, et justitiam.</span></p>
  </aside>

  <aside id="FN356">
    <p class="f"><a class="notebackref" href="#MT13_25"><span class="notemark">***</span> 13:25</a> <span class="fk">Homines. </span><span class="ft"> Qui aliis ad tutelam et custodiam deputati sunt prælati in Ecclesia: vel cum dormitionem mortis accipient apostoli.</span></p>
  </aside>

  <aside id="FN357">
    <p class="f"><a class="notebackref" href="#MT13_28"><span class="notemark">†††</span> 13:28</a> <span class="fk">Vis, imus. </span><span class="ft"> Cum spiritualis homo audit hoc esse a diabolo qui nihil valet contra voluntatem Dei, potest ei voluntas suboriri, ut tales auferat de mundo si facultatem habeat. Sed consulit justitiam Dei, an facere debeat, et an Deus velit esse hoc officium hominum. Sed Veritas respondet: Non nosse hominem in hac vita qualis futurus sit qui modo errat, et quid bonis conferat ejus error: et ideo eos non esse tollendos, ne forte interficiantur, qui forte futuri sunt: vel ne bonis obsit, quibus prosunt, etc. Tunc vero opportune fieri, cum jam non est commutandæ vitæ tempus et proficiendi aliis: et tunc non ab hominibus, sed ab angelis dicit fieri.</span></p>
  </aside>

  <aside id="FN358">
    <p class="f"><a class="notebackref" href="#MT13_29"><span class="notemark">‡‡‡</span> 13:29</a> <span class="fk">Et ait: Non, </span><span class="ft"> etc. Ecce patientia. Non enim audito dolore exarsit in iram, nec mox ulcisci voluit, ita et nos læsi patienter feramus. </span><span class="fk">Ne forte. </span><span class="ft"> Hic datur locus pœnitentiæ et monemur non cito amputare: quia qui errat hodie, cras forte defendet veritatem. Si ergo modo avelleretur, triticum quod futurum erat eradicaretur. Vel necesse est ut mali permisti sint bonis per quos exerceantur. Vel quorum comparatione nitantur ad melius, quibus sublatis altitudo charitatis marcescit quod est eradicari. Ibi patienter tolerandi sunt mali, ubi aliqui inveniuntur quibus adjuventur boni. AUG. Multitudo non est excommunicanda, nec princeps populi.</span></p>
  </aside>

  <aside id="FN359">
    <p class="f"><a class="notebackref" href="#MT13_30"><span class="notemark">§§§</span> 13:30</a> <span class="fk">Sinite. </span><span class="ft"> Hoc videtur contrarium illi apostolico: </span><span class="fk">Auferte malum ex vobis</span><span class="ft"> I Cor. 5.. Sed sicut inter lolium et triticum quamdiu herba est, parum distat: ita monet Dominus ne de ambiguo judicemus, quod Dominus in die judicii non suspiciose, sed manifeste damnabit. In patiendo justitiam meditemur: in judicando justitiam non negligamus. </span><span class="fk">Et in tempore. </span><span class="ft"> Qui longanimiter tulit per justitiam, digna retribuit: discretæ enim sunt virtutes, sed non contrariæ. </span><span class="fk">Et alligate. </span><span class="ft"> In hac vita non est alligatio, alioquin non tot ab errore resipiscerent.</span></p>
  </aside>

  <aside id="FN360">
    <p class="f"><a class="notebackref" href="#MT13_31"><span class="notemark">*</span> 13:31</a> <span class="fk">Simile est regnum, </span><span class="ft"> etc. Regnum cœlorum, prædicatio est Evangelii, de qua alibi: </span><span class="fk">Auferetur a vobis regnum Dei, et dabitur genti facienti fructum ejus</span><span class="ft"> Matth. 21.. Vel notitia Scripturarum. </span><span class="fk">Grano sinapis. </span><span class="ft"> Grano sinapis comparatur pro fervore fidei, quia dicitur venena expellere, id est, omnia dogmata pravitatis. Potest in grano sinapis humilitas Dominicæ incarnationis intelligi. Quo accepto homo misit in hortum suum, quia corpus crucifixi Salvatoris accipiens Joseph in horto sepelivit. Expandit ramos in quibus volucres cœli requiescent, quia prædicatores dispersit in mundum, in quorum dictis et consolationibus fideles ab hujus vitæ fatigatione respirarent.</span></p>
  </aside>

  <aside id="FN361">
    <p class="f"><a class="notebackref" href="#MT13_32"><span class="notemark">†</span> 13:32</a> <span class="fk">Cum autem creverit. </span><span class="ft"> Toto mundo vel in animo singulorum: quia nemo repente perfectus. Crevit et factum est in arborem, quia surrexit et ascendit in cœlum. Vel creverit, id est, mentibus hominum quantæ sit virtutis innotuerit. Cætera apparent olera, quæ cito crescunt et corruunt: non vivida, sed marcida: illa non olus, sed arbor fit, ubi folia cum fructu, et in ejus diversis sententiis spirituales quiescunt. </span><span class="fk">Oleribus et fit arbor. </span><span class="ft"> Id est, dogmatibus philosophorum, quæ cito crescunt et corruunt, nil vitale promittentia.</span></p>
  </aside>

  <aside id="FN362">
    <p class="f"><a class="notebackref" href="#MT13_33"><span class="notemark">‡</span> 13:33</a> <span class="fk">In farinæ satis. </span><span class="ft"> Ut spiritus, anima, et corpus in unum redacta non discrepent inter se. Vel tres animæ virtutes in unum rediguntur, ut in ratione possideamus prudentiam, in ira odium vitiorum, in cupiditate desiderium virtutum. Vel, mulier, Ecclesia, fidem hominum farinæ tribus satis miscet, credulitati Patris et Filii et Spiritus sancti. Cumque in unum fuerit fermentatum, non nos ad triplicem Deum, sed unius deitatis notitiam perducit, quia non est diversa natura in singulis. </span><span class="fk">Donec fermentatum. </span><span class="ft"> Tandiu charitas in mente recondita crescere debet, donec mentem totam in sui perfectionem commutet, ut nihil præter Deum diligat vel recolat, quod hic incipitur, in alia vita perficitur.</span></p>
  </aside>

  <aside id="FN363">
    <p class="f"><a class="notebackref" href="#MT13_34"><span class="notemark">§</span> 13:34</a> <span class="fk">In parabolis ad turbas. </span><span class="ft"> Quia quidquid ibi dicitur de exercitu Isræl, et omnia signa occulta sunt sacramenta.</span></p>
  </aside>

  <aside id="FN364">
    <p class="f"><a class="notebackref" href="#MT13_44"><span class="notemark">**</span> 13:44</a> <span class="fk">Thesauro abscondito in agro. </span><span class="ft"> Thesaurus potest accipi verbum Dei, qui in carne Christi absconditur. Vel Scriptura, in qua reposita est notitia Salvatoris. Vel, duo Testamenta in Ecclesia, pro quorum intelligentia omnibus renuntiatur ut in otio discantur. Terrenis regnum cœlorum similatur, ut per cognita surgat ad incognita animus, et diligat. </span><span class="fk">Abscondit et præ gaudio illius. </span><span class="ft"> Ut servetur a malignis spiritibus et laudibus hominum. Sic sit opus in publico, ut intentio maneat occulta.</span></p>
  </aside>

  <aside id="FN365">
    <p class="f"><a class="notebackref" href="#MT13_45"><span class="notemark">††</span> 13:45</a> <span class="fk">Negotiatori. </span><span class="ft"> Beatitudinem qua exuti sumus culpa primi hominis, debemus omnes, intelligendo recte et operando bene, negotiari. </span><span class="fk">Bonas margaritas. </span><span class="ft"> Bonæ margaritæ, lex et prophetæ. Una pretiosa, scientia Salvatoris, pro qua homo, ut Paulus, omnibus mysteriis legis et observationibus renuntiavit.</span></p>
  </aside>

  <aside id="FN366">
    <p class="f"><a class="notebackref" href="#MT13_46"><span class="notemark">‡‡</span> 13:46</a> <span class="fk">Inventa autem. </span><span class="ft"> Id est, Christo, qui præest omnibus hominibus, vel spirituali præcepto dilectionis. Vel intellecto verbo, quod erat apud Deum penetrata carnis testudine. Vel cœlestis vitæ dulcedine, pro qua omnia vilescunt.</span></p>
  </aside>

  <aside id="FN367">
    <p class="f"><a class="notebackref" href="#MT13_47"><span class="notemark">§§</span> 13:47</a> <span class="fk">Sagenæ missæ. </span><span class="ft"> Impletur Jeremiæ vaticinium: </span><span class="fk">Ecce ego mitto ad vos piscatores multos</span><span class="ft"> Jer. 16.. Postquam audierunt Petrus et Andreas, Jacobus et Joannes: </span><span class="fk">Sequimini me, faciam vos piscatores hominum: </span><span class="ft"> contexuerunt sibi sagenam ex Veteri et Novo Testamento, et in mare sæculi miserunt, quæ usque hodie trahitur, et in fluctibus tenditur: capiens quidquid incidit, bonos et malos, quos ad littus trahit, id est, ad finem mundi, ut tunc fiat divisio. Unde sequitur: </span><span class="fk">Sic erit in consummatione sæculi, </span><span class="ft"> etc. Sagenæ comparatur Ecclesia vel prædicatio evangelica, quæ a fluctibus sæculi ad, cœlum trahit.</span></p>
  </aside>

  <aside id="FN368">
    <p class="f"><a class="notebackref" href="#MT13_48"><span class="notemark">***</span> 13:48</a> <span class="fk">Et secus littus. </span><span class="ft"> Littus, finis sæculi, in quo boni ad cœlum, mali ad tenebras mittentur: in præsenti enim erant permisti.</span></p>
  </aside>

  <aside id="FN369">
    <p class="f"><a class="notebackref" href="#MT13_52"><span class="notemark">†††</span> 13:52</a> <span class="fk">Ideo omnis Scriba doctus, </span><span class="ft"> etc. Quia intelligitis mysteria quæ vobis revelo: ideo faciam vos prædicatores, et eritis mihi similes qui de thesauro scientiæ meæ, nova et vetera profero, ut vos similiter faciatis. Apostoli sunt scribæ et notarii Christi, verba ejus signantes in tabulis cordis, et pollent opibus patrisfamilias, ejicientes de thesauro doctrinarum suarum nova et vetera, quia quidquid in Evangelio prædicatur, legis et prophetarum vocibus comprobant.</span></p>
  </aside>

  <aside id="FN370">
    <p class="f"><a class="notebackref" href="#MT13_54"><span class="notemark">‡‡‡</span> 13:54</a> <span class="fk">Ut mirarentur. </span><span class="ft"> Magna cæcitas, quem verbis et factis Christum cognoscunt, ob generis notitiam contemnunt.</span></p>
  </aside>

  <aside id="FN371">
    <p class="f"><a class="notebackref" href="#MT13_55"><span class="notemark">§§§</span> 13:55</a> <span class="fk">Fabri filius. </span><span class="ft"> Non sine re voluit dici fabri filius, non illius quem putant, sed fabricatoris omnium. Sed hujus sacramenti Judæi ignari divinæ virtutis opera carnalis prosapiæ contemplatione contemnunt. Non enim considerant præsentia ejus opera, sed fragilem recordantur infantiam.</span></p>
  </aside>

  <aside id="FN372">
    <p class="f"><a class="notebackref" href="#MT13_57"><span class="notemark">*</span> 13:57</a> <span class="fk">Propheta. </span><span class="ft"> Christus dicitur propheta. Unde Moses dicit: </span><span class="fk">Prophetam suscitabit vobis Dominus de semine vestro</span><span class="ft"> Deut. 18.. </span><span class="fk">In patria. </span><span class="ft"> Id est, in populo Judæorum: majora autem facit in gentibus.</span></p>
  </aside>

  <aside id="FN373">
    <p class="f"><a class="notebackref" href="#MT13_58"><span class="notemark">†</span> 13:58</a> <span class="fk">Et non fecit. </span><span class="ft"> Fecit virtutes aliquas, sed non multas, ne incredulos condemnaret. Vel despectus pauca facit, ne penitus excusabiles sint, majora autem in gentibus facit.</span></p>
  </aside>

  <aside id="FN374">
    <p class="f"><a class="notebackref" href="#MT14_1"><span class="notemark">*</span> 14:1</a> <span class="fk">In illo tempore audivit Herodes. </span><span class="ft"> Lucas vero ita: </span><span class="fk">Audivit autem Herodes tetrarcha</span><span class="ft"> Luc. 9., etc. Quod ergo ait; </span><span class="fk">Hic est Joannes</span><span class="ft"> Joan. 4.. Vel confirmatus quorumdam sententia post hæsitationem dixit, vel adhuc dubius: hæc enim verba ad utrumque se habent.</span></p>
  </aside>

  <aside id="FN375">
    <p class="f"><a class="notebackref" href="#MT14_2"><span class="notemark">†</span> 14:2</a> <span class="fk">Et ait. </span><span class="ft"> Nota invidiam Judæorum. Hic alienigena dicit resurrexisse Joannem, qui nullum signum fecit. Illi Jesum tot virtutibus approbatum non resurrexisse contendunt. </span><span class="fk">Et ideo. </span><span class="ft"> Senserunt enim quod majoris virtutis sunt futuri sancti a mortuis resurgentes, quam fragili carne gravati.</span></p>
  </aside>

  <aside id="FN376">
    <p class="f"><a class="notebackref" href="#MT14_3"><span class="notemark">‡</span> 14:3</a> <span class="fk">Herodes enim. </span><span class="ft"> Quia dixit de opinione resurrectionis cum nihil de morte dixisset, revertitur et narrat qualiter et cur obierit. Herodes iste et Philippus fratres fuerunt filii Herodis, sub quo Dominus fugit in Ægyptum. </span><span class="fk">Herodiadem uxorem. </span><span class="ft"> Herodias filia Arethæ regis, quam ipse pater tulit Philippo, et in dolorem ejus dedit Herodi inimico illius.</span></p>
  </aside>

  <aside id="FN377">
    <p class="f"><a class="notebackref" href="#MT14_4"><span class="notemark">§</span> 14:4</a> <span class="fk">Non licet. </span><span class="ft"> Herodes forsitan legem Judæorum tenebat, et ideo Joannes eum ab adulterio prohibebat.</span></p>
  </aside>

  <aside id="FN378">
    <p class="f"><a class="notebackref" href="#MT14_5"><span class="notemark">**</span> 14:5</a> <span class="fk">Timuit populum. </span><span class="ft"> Populum timebat, sed amor superabat, pro quo et Deum postponebat. Timor Dei corrigit, timor hominum differt, sed voluntatem non aufert: unde et avidiores reddit ad crimen quos aliquando suspendit a crimine.</span></p>
  </aside>

  <aside id="FN379">
    <p class="f"><a class="notebackref" href="#MT14_7"><span class="notemark">††</span> 14:7</a> <span class="fk">Cum juramento. </span><span class="ft"> Ad hoc forte juravit ut occasionem pararet, qua videretur facere invitus quod faciebat spontaneus. Non enim hoc implesset de aliquo amato, quod implevit de propheta: quod et ante fecisset, si excusabiliter posset. BEDA. Si quid nos forte incaute jurasse contigerit, etc., usque ad nec aliquid culpæ se tali perjurio contraxisse doluit. ISID. Non est conservandum sacramentum quo malum incaute promittitur, velut si, etc., usque ad tolerabilius enim est non implere sacramentum, quam manere in stupro.</span></p>
  </aside>

  <aside id="FN380">
    <p class="f"><a class="notebackref" href="#MT14_9"><span class="notemark">‡‡</span> 14:9</a> <span class="fk">Constristatus. </span><span class="ft"> Ut discumbentibus videbatur. Talis quippe erat tristitia Herodis, qualis pœnitentia videlicet Pharaonis.</span></p>
  </aside>

  <aside id="FN381">
    <p class="f"><a class="notebackref" href="#MT14_10"><span class="notemark">§§</span> 14:10</a> <span class="fk">Et decollavit. </span><span class="ft"> Minutus est Joannes capite, exaltatus est in cruce Christus: quia illius fama decrevit, istius crevit; unde: </span><span class="fk">Illum oportet crescere, me autem minui</span><span class="ft"> Joan. 3.. In truncato capite Joannis, ostenduntur Judæi Christum (qui est caput omnium prophetarum) perdidisse. Moraliter. Mors Joannis finem significat legis, qua finita merito migratur ad Christum, qui est finis legis ad justitiam omni credenti.</span></p>
  </aside>

  <aside id="FN382">
    <p class="f"><a class="notebackref" href="#MT14_13"><span class="notemark">***</span> 14:13</a> <span class="fk">Quod cum audisset Jesus. </span><span class="ft"> Postquam apud Judæos lex et propheta caput perdit et vocem: Jesus transit ad desertum Ecclesiæ locum, quæ ante non habebat virum. </span><span class="fk">Secessit. </span><span class="ft"> Non fugit timore, sed secessit parcens inimicis ne homicidium homicidio jungerent, dans exemplum vitandæ temeritatis. Vel </span><span class="fk">secessit, </span><span class="ft"> ut probaret fidem credentium; unde: </span><span class="fk">Et cum audissent turbæ, </span><span class="ft"> etc. </span><span class="fk">Pedestres. </span><span class="ft"> Proprio labore, ut ardorem mentis ostenderent. Relinquunt civitates, id est, pristinas conversationes. Habent voluntatem, sed non vires perveniendi. Ideo Jesus obviam exit, et misertus curat, ut plena fides statim præmium habeat. Ecce quantum delectatur devotione credentium.</span></p>
  </aside>

  <aside id="FN383">
    <p class="f"><a class="notebackref" href="#MT14_15"><span class="notemark">†††</span> 14:15</a> <span class="fk">Vespere autem facto, </span><span class="ft"> etc. Recedit Jesus de Judæa, vadit in desertum, turbæ sequuntur, quibus obviat et curat. Hoc non mane vel meridie, sed vespere quando sol justitiæ occubuit et finis mundi appropinquavit. </span><span class="fk">Discipuli ejus. </span><span class="ft"> Carnales, et de futuro miraculo refectionis ignari, quibus dictum erat: </span><span class="fk">In viam gentium ne abieritis</span><span class="ft"> Matth. 10.. Mystice. Fastidiunt Judæi gentes recipi et murmurant: quorum voce utitur Isaias Isa. 40.: </span><span class="fk">Ecce gentes quasi stilla situlæ. </span><span class="ft"> Iterum: </span><span class="fk">Omnes gentes quasi non sint, sed sunt coram eo. </span><span class="ft"> Sed Dominus per apostolos reficere decrevit; unde subdit: </span><span class="fk">Jesus autem, </span><span class="ft"> etc. </span><span class="fk">Dimitte turbas. </span><span class="ft"> Diu est quod idola sequitur, ideoque non est a nobis pascenda pane verbi Dei.</span></p>
  </aside>

  <aside id="FN384">
    <p class="f"><a class="notebackref" href="#MT14_16"><span class="notemark">‡‡‡</span> 14:16</a> <span class="fk">Date illis. </span><span class="ft"> Provocat ad dandum, ut illis se non habere testantibus notior sit magnitudo signi, ubi etiam innuit, quod per eos sunt pascenda jejuna corda.</span></p>
  </aside>

  <aside id="FN385">
    <p class="f"><a class="notebackref" href="#MT14_17"><span class="notemark">§§§</span> 14:17</a> <span class="fk">Quinque panes et duos pisces. </span><span class="ft"> Per quinque panes et duos pisces, totum Vetus Testamentum significatur. Per quinque panes, quinque libri Moysi, qui bene hordeacei, qui cibus est jumentorum, rudibus enim aspera et grossa danda. </span><span class="fk">Animalis enim homo non percipit ea quæ sunt spiritus Dei</span><span class="ft"> I Cor. 1.. Intus tamen latet medulla suavissimi sensus. Per duos pisces, prophetæ et psalmi: unde et post resurrectionem ait: </span><span class="fk">Quæ scripta sunt in lege et prophetis plurimis de me</span><span class="ft"> Luc. 24..</span></p>
  </aside>

  <aside id="FN386">
    <p class="f"><a class="notebackref" href="#MT14_19"><span class="notemark">*</span> 14:19</a> <span class="fk">Acceptis quinque, </span><span class="ft"> etc. Accepit quinque panes, non novos creavit, quia veniens in carne non alia quam prædicta erant prædicavit, et opere implevit. </span><span class="fk">Benedixit. </span><span class="ft"> Cum aperiens sensum, ut intelligerent Scripturas, dono internæ suavitatis multiplicavit. Fregit cum mysteria legis in medium protulit.</span></p>
  </aside>

  <aside id="FN387">
    <p class="f"><a class="notebackref" href="#MT14_20"><span class="notemark">†</span> 14:20</a> <span class="fk">Reliquias. </span><span class="ft"> Secretiora quæ a rudibus capi nequeunt, non sunt negligenter habenda, sed a duodecim apostolis qui per cophinos duodecim significantur, et ab eorum successoribus diligenter inquirenda. Cophinis servilia opera geruntur. </span><span class="fk">Et infirma mundi elegit Deus, ut confundat fortia</span><span class="ft"> I Cor. 1..</span></p>
  </aside>

  <aside id="FN388">
    <p class="f"><a class="notebackref" href="#MT14_21"><span class="notemark">‡</span> 14:21</a> <span class="fk">Exceptis mulieribus et parvulis. </span><span class="ft"> Sexus fragilis et minor ætas sunt numero indigni. Significat infirmos in fide nondum idoneos pugnæ.</span></p>
  </aside>

  <aside id="FN389">
    <p class="f"><a class="notebackref" href="#MT14_22"><span class="notemark">§</span> 14:22</a> <span class="fk">Et statim compulit, </span><span class="ft"> etc. RAB. Qui, ut ait Joannes, </span><span class="fk">venturi erant ut facerent eum regem</span><span class="ft"> Joan. 6., qui miraculum panum viderant, etc., usque ad pro quibus ne nos emolliant, oremus.</span></p>
  </aside>

  <aside id="FN390">
    <p class="f"><a class="notebackref" href="#MT14_23"><span class="notemark">**</span> 14:23</a> <span class="fk">Ascendit. </span><span class="ft"> Pavit turbam ut Deus, ascendit orare ut homo. Non quod omnia non habens in potestate, sed ut formam hominis impleret. In hoc officium pietatis est, sequitur insigne potestatis miraculum. </span><span class="fk">Vespere autem. </span><span class="ft"> Merito dicitur hæc tempestas esse in vespere, quia dum Ecclesia in tribulatione est, dicitur esse quasi in nocte, et sol justitiæ se abscondisse videtur.</span></p>
  </aside>

  <aside id="FN391">
    <p class="f"><a class="notebackref" href="#MT14_24"><span class="notemark">††</span> 14:24</a> <span class="fk">Navicula autem. </span><span class="ft"> Navis in medio mari, solus Jesus in terra: quia aliquando ita est Ecclesia non modo afflicta, sed et fœdata ut prorsus videatur derelicta a Deo: sed Deus eam non relinquit. Unde Marcus ait: </span><span class="fk">Vidit eos laborantes remigando</span><span class="ft"> Marc. 6.. Etsi non præsens, et si differt, tamen videt et corroborat.</span></p>
  </aside>

  <aside id="FN392">
    <p class="f"><a class="notebackref" href="#MT14_25"><span class="notemark">‡‡</span> 14:25</a> <span class="fk">Quarta autem. </span><span class="ft"> Tota nocte periclitantur, quia cum se homo considerat, nihil invenit nisi tenebras angustiarum et æstus hostium. </span><span class="fk">Venit ad eos. </span><span class="ft"> Marcus ait: </span><span class="fk">Volens præterire eos, </span><span class="ft"> pro quibus tamen liberandis venit. Quod fit ut ad horam turbati, sed mox liberati amplius stupeant, et gratias agant, quod idem sæpe fit in passionibus sanctorum.</span></p>
  </aside>

  <aside id="FN393">
    <p class="f"><a class="notebackref" href="#MT14_26"><span class="notemark">§§</span> 14:26</a> <span class="fk">Et videntes, </span><span class="ft"> etc. Quia sæpe fit ut cum aliqua subito diutinæ tribulationis oritur sedatio, non statim credatur vera liberatio. Ideoque permanente priori formidine intensa, ad liberationem dirigitur oratio.</span></p>
  </aside>

  <aside id="FN394">
    <p class="f"><a class="notebackref" href="#MT14_27"><span class="notemark">***</span> 14:27</a> <span class="fk">Ego sum, nolite timere. </span><span class="ft"> Non supponit quis, quia ex voce sibi nota poterant eum cognoscere. Vel quia ipse est qui dixit: </span><span class="fk">Qui est misit me ad vos</span><span class="ft"> Exod. 3..</span></p>
  </aside>

  <aside id="FN395">
    <p class="f"><a class="notebackref" href="#MT14_28"><span class="notemark">†††</span> 14:28</a> <span class="fk">Domine, si tu es. </span><span class="ft"> Si tu es ille liberator, jube me venire ad tuam imitationem superando pressuras.</span></p>
  </aside>

  <aside id="FN396">
    <p class="f"><a class="notebackref" href="#MT14_29"><span class="notemark">‡‡‡</span> 14:29</a> <span class="fk">Et descendens. </span><span class="ft"> De humano desperans adjutorio, mente calcat pressuras, ut Jesu sit conformis. </span><span class="fk">Ambulabat, </span><span class="ft"> etc. Ecce homo super aquas ambulat. Ne ergo dubites Christum verum corpus esse, quia super aquas ambulavit. Super mare ambulare fecit, ut ostendat divinam potestatem. Mergi facit, ne infirmitatem obliviscatur, ne putet se æqualem Deo, et ne superbiat.</span></p>
  </aside>

  <aside id="FN397">
    <p class="f"><a class="notebackref" href="#MT14_30"><span class="notemark">§§§</span> 14:30</a> <span class="fk">Et cum cœpisset, </span><span class="ft"> etc. Paululum relinquitur tentationi, ut augeatur fides; ut enim credidit se ejus imperio posse fluctibus sustentari, sic dum mergitur, posse ejus virtute salvari.</span></p>
  </aside>

  <aside id="FN398">
    <p class="f"><a class="notebackref" href="#MT14_32"><span class="notemark">*</span> 14:32</a> <span class="fk">Cessavit ventus. </span><span class="ft"> In quocunque Deus per gratiam adest, mox universa bella quiescunt.</span></p>
  </aside>

  <aside id="FN399">
    <p class="f"><a class="notebackref" href="#MT14_33"><span class="notemark">†</span> 14:33</a> <span class="fk">Et adoraverunt, </span><span class="ft"> etc. Viso signo Filium Dei confitentur: cur ergo Arius creaturam esse perducat?</span></p>
  </aside>

  <aside id="FN400">
    <p class="f"><a class="notebackref" href="#MT14_34"><span class="notemark">‡</span> 14:34</a> <span class="fk">In terram Genesar. </span><span class="ft"> Allegorice. Genesar interpretatur </span><span class="fk">hortus principum. </span><span class="ft"> Per typum ergo apostolorum et navis, intelligendum est Ecclesiam de persecutionibus liberatam a Domino duci ad littus, id est quietem, ubi paradisi restituetur hæreditas et primæ stolæ jucunditas.</span></p>
  </aside>

  <aside id="FN401">
    <p class="f"><a class="notebackref" href="#MT14_36"><span class="notemark">§</span> 14:36</a> <span class="fk">Fimbriam vestimenti, </span><span class="ft"> etc. Id est, minimum mandatum, vel caro qua ad verbum Dei venimus, quem qui credendo tangit, ab omni morbo impietatis sanatur.</span></p>
  </aside>

  <aside id="FN402">
    <p class="f"><a class="notebackref" href="#MT15_1"><span class="notemark">*</span> 15:1</a> <span class="fk">Tunc accesserunt. </span><span class="ft"> Homines Genesar, minus docti, credunt, sed qui sapientes videntur ad pugnam veniunt. CHRYSOST. Tunc, inquit, quando scilicet innumera signa operatus est, quando, etc., usque ad ut magnam eorum malitiam ostenderet.</span></p>
  </aside>

  <aside id="FN403">
    <p class="f"><a class="notebackref" href="#MT15_2"><span class="notemark">†</span> 15:2</a> <span class="fk">Non enim lavant. </span><span class="ft"> Intus nihil arguunt, qui intus livore polluti sunt. In vanum quidem sua baptismata servant, qui suorum cordium et corporum sordes abluere negligunt.</span></p>
  </aside>

  <aside id="FN404">
    <p class="f"><a class="notebackref" href="#MT15_3"><span class="notemark">‡</span> 15:3</a> <span class="fk">Quare et vos. </span><span class="ft"> Si vos mandata Dei contemnitis propter traditiones hominum, quare arguitis discipulos, qui mandata hominum dimittunt, ut scita Dei custodiant?</span></p>
  </aside>

  <aside id="FN405">
    <p class="f"><a class="notebackref" href="#MT15_4"><span class="notemark">§</span> 15:4</a> <span class="fk">Honora patrem. </span><span class="ft"> HIER. Honor in Scripturis, non tantum in salutationibus et officiis deferendis, quantum, etc., usque ad ut filii honorarent etiam in vitæ necessariis ministrandis parentes suos.</span></p>
  </aside>

  <aside id="FN406">
    <p class="f"><a class="notebackref" href="#MT15_5"><span class="notemark">**</span> 15:5</a> <span class="fk">Vos autem dicitis, </span><span class="ft"> etc. Vestra autem traditio contraria est. Hoc filios dicere parentibus compellitis: quod Deo oblaturus eram in tuos consumo cibos, tibique prodest, o pater, ut timeat consecrata comedere. Vel quod Deo offero, tibi ipsi prodest. </span><span class="fk">Quicunque dixerit. </span><span class="ft"> Scilicet, vita æterna dignus erit. Vel </span><span class="fk">dixerit, </span><span class="ft"> id est, dicere proderit. </span><span class="fk">Proderit. </span><span class="ft"> Quasi dicat: Non, imo sacrilegus esses, si acciperes, quia Deo devovi, </span><span class="fk">Vel tibi proderit: </span><span class="ft"> si Deo dedero.</span></p>
  </aside>

  <aside id="FN407">
    <p class="f"><a class="notebackref" href="#MT15_7"><span class="notemark">††</span> 15:7</a> <span class="fk">Bene prophetavit, </span><span class="ft"> etc. In spiritu simulationem Judæorum, quod in dolo repugnarent Evangelio.</span></p>
  </aside>

  <aside id="FN408">
    <p class="f"><a class="notebackref" href="#MT15_8"><span class="notemark">‡‡</span> 15:8</a> <span class="fk">Labiis me honorat. Magister, scimus quia verax es</span><span class="ft"> Marc. 12.. Vel exteriorem munditiam commendando, interior et quæ vera est, in eis non est.</span></p>
  </aside>

  <aside id="FN409">
    <p class="f"><a class="notebackref" href="#MT15_11"><span class="notemark">§§</span> 15:11</a> <span class="fk">Non quod intrat. </span><span class="ft"> Nihil est extra hominem quod interius inquinet, nec idolothitum in hoc quod Dei creatura est; uno sermone omnis superstitio observationum eliditur, cum in discernendis cibis religio putetur.</span></p>
  </aside>

  <aside id="FN410">
    <p class="f"><a class="notebackref" href="#MT15_12"><span class="notemark">***</span> 15:12</a> <span class="fk">Tunc accedentes. </span><span class="ft"> Pharisæorum magna est religio in cibis, qui audito verbo hoc scandalizati sunt, id est, indignati sunt. </span><span class="fk">Scandalizati sunt. </span><span class="ft"> Græce, nos offendiculum vel ruinam vel impactionem pedis possumus dicere. Unde: Qui scandalizaverit aliquem, id est, occasionem ruinæ dederit.</span></p>
  </aside>

  <aside id="FN411">
    <p class="f"><a class="notebackref" href="#MT15_14"><span class="notemark">†††</span> 15:14</a> <span class="fk">Sinite, </span><span class="ft"> etc. Permittite suo arbitrio, quia irrevocabiles sunt. Unde Paulus: </span><span class="fk">Hæreticum hominem post primam et secundam correctionem devita</span><span class="ft"> Tit. 3..</span></p>
  </aside>

  <aside id="FN412">
    <p class="f"><a class="notebackref" href="#MT15_15"><span class="notemark">‡‡‡</span> 15:15</a> <span class="fk">Edissere. </span><span class="ft"> Quod aperte est dictum, putant apostoli per parabolam dictum. Vitiosus est auditor, qui vel obscura manifeste, vel manifeste dicta obscure vult intelligere.</span></p>
  </aside>

  <aside id="FN413">
    <p class="f"><a class="notebackref" href="#MT15_19"><span class="notemark">§§§</span> 15:19</a> <span class="fk">De corde, </span><span class="ft"> etc. Non enim a diabolo immittuntur, sed ex propria voluntate nascuntur. Diabolus enim incentor est non auctor, quia nec interiora nisi per habitus et gestus novit.</span></p>
  </aside>

  <aside id="FN414">
    <p class="f"><a class="notebackref" href="#MT15_20"><span class="notemark">*</span> 15:20</a> <span class="fk">Non lotis. </span><span class="ft"> Spiritualia dicta prophetarum, de cordis et corporis castigatione, ut hæc: </span><span class="fk">Lavamini, mundi estote</span><span class="ft"> Isa. 1.. Pharisæi carnaliter de solo corpore accipiebant, quod vanum est fieri.</span></p>
  </aside>

  <aside id="FN415">
    <p class="f"><a class="notebackref" href="#MT15_21"><span class="notemark">†</span> 15:21</a> <span class="fk">Et egressus, </span><span class="ft"> etc. Relictis calumniatoribus intra fines Tyri et Sidonis, ut filiam liberaret, et per fidem gentilis feminæ perfidiam Scribarum argueret. Relictis calumniatoribus significat quod post resurrectionem relicturus esset perfidiam Judæorum, per prædicationem iturus ad gentes.</span></p>
  </aside>

  <aside id="FN416">
    <p class="f"><a class="notebackref" href="#MT15_22"><span class="notemark">‡</span> 15:22</a> <span class="fk">Clamavit, </span><span class="ft"> etc. Per fidem clamat, unde, novit vocare filium David, Christi incarnationem confitens. Rogat pro filia, id est, pro populo suo nondum credente, ut ipsa fraude diaboli absolvantur. Vel, filia est anima vel conscientia cujuslibet intra Ecclesiam diabolo mancipata, pro qua mater Ecclesia rogat, vel ipse homo pro fœdata conscientia.</span></p>
  </aside>

  <aside id="FN417">
    <p class="f"><a class="notebackref" href="#MT15_23"><span class="notemark">§</span> 15:23</a> <span class="fk">Qui non respondit. </span><span class="ft"> Non de superbia, sed ne sit contrarius sententiæ suæ: </span><span class="fk">In viam gentium </span><span class="fk">ne abieritis</span><span class="ft"> Matth. 10.. Unde vitat calumniam Judæorum, gentium autem salus, passionis et resurrectionis tempori servatur.</span></p>
  </aside>

  <aside id="FN418">
    <p class="f"><a class="notebackref" href="#MT15_24"><span class="notemark">**</span> 15:24</a> <span class="fk">Non sum missus. </span><span class="ft"> Quasi dicat: Prius oportet me sacramentum mei adventus complere in Judæis, et sic adducere alias oves, et hoc de signo petitionem hujus differendo.</span></p>
  </aside>

  <aside id="FN419">
    <p class="f"><a class="notebackref" href="#MT15_26"><span class="notemark">††</span> 15:26</a> <span class="fk">Panem filiorum. </span><span class="ft"> Verbum salutis, quod prius debetur Judæis, non est bonum dare canibus vel gentibus, canina rabie latrantibus semper.</span></p>
  </aside>

  <aside id="FN420">
    <p class="f"><a class="notebackref" href="#MT15_27"><span class="notemark">‡‡</span> 15:27</a> <span class="fk">Etiam, Domine. </span><span class="ft"> Sub persona mulieris, mira fides Ecclesiæ, et patientia, et humilitas prædicatur. Fides, quia credit posse sanari filiam. Patientia, quia toties despecta in precibus perstat. Humilitas, quia se non canibus, sed catellis comparat. </span><span class="fk">Nam et catelli. </span><span class="ft"> Mensa, est sacra Scriptura; micæ puerorum, sunt interna mysteria quibus humiles reficiuntur sub mensa: quia Scripturæ humiliter subditi, catelli gentes humiles. Parvuli edunt non panes, non crustas, id est, non litteræ superficiem, sed medullam.</span></p>
  </aside>

  <aside id="FN421">
    <p class="f"><a class="notebackref" href="#MT15_28"><span class="notemark">§§</span> 15:28</a> <span class="fk">Magna est fides. </span><span class="ft"> Sic superius de centurione: </span><span class="fk">Non inveni tantam fidem in Isræl</span><span class="ft"> Matth. 8., qui similiter (ut hæc Chananæa) fidem gentium præsignabat. Magna est fides gentium, quæ in auditu auris obediunt: et in Deo salutem sibi suisque impetrat. Quod puerum centurionis et filiam Chananeæ non veniens ad eos sanat, significat gentes, ad quas non venit per præsentiam, salvandas per verbum suum. </span><span class="fk">Et sanata est. </span><span class="ft"> Ubi datur exemplum catechizandi et baptizandi infantes, qui nec sapere, nec facere aliquid possunt, sed per fidem et confessionem parentum liberantur a diabolo.</span></p>
  </aside>

  <aside id="FN422">
    <p class="f"><a class="notebackref" href="#MT15_29"><span class="notemark">***</span> 15:29</a> <span class="fk">Et cum transisset. </span><span class="ft"> Cum in filia Chananitidis salutem gentium præsignasset, revertitur in Judæam, quia cum plenitudo gentium intraverit, tunc omnis Isræl salvus fiet. </span><span class="fk">In montem. </span><span class="ft"> Dominus in monte, verbum in alto sedet: quia in sua majestate non posset intelligi.</span></p>
  </aside>

  <aside id="FN423">
    <p class="f"><a class="notebackref" href="#MT15_30"><span class="notemark">†††</span> 15:30</a> <span class="fk">Cæcos. </span><span class="ft"> Cæci sunt qui non intelligunt, etiamsi obediant jubentibus. Surdi, qui non obediunt, etiamsi intelligant.</span></p>
  </aside>

  <aside id="FN424">
    <p class="f"><a class="notebackref" href="#MT15_32"><span class="notemark">‡‡‡</span> 15:32</a> <span class="fk">Jesus autem. </span><span class="ft"> Convocat discipulos, ut doceat magistros cum minoribus communicare consilia sua. Vel ut ex locutione intelligant signi magnitudinem. </span><span class="fk">Misereor turbæ. </span><span class="ft"> Turba triduo sustinet Dominum, quia fideles pœnitentes se ad Dominum in opere et sermone et cogitatione convertunt, qui in præsentis vitæ via deficerent, si in sua conscientia sine doctrinæ pabulo dimitterentur. In superiori signo propinqui memorantur, et vicini quinque sensuum et eorum non recordatur Dominus, sed discipuli in vespera jam inclinato sole. Hic Dominus se misereri dicit, et quare, quia triduo jam perseverant mecum. In toto sæculo tertium tempus est, quo gratia datur, primum ante legem, secundum sub lege, tertium sub gratia, quartum est in futuro: ubi dies erit sine nocte, ad quod tendens reficitur in via.</span></p>
  </aside>

  <aside id="FN425">
    <p class="f"><a class="notebackref" href="#MT15_33"><span class="notemark">§§§</span> 15:33</a> <span class="fk">In deserto panes. </span><span class="ft"> Panes prædicatores, desertum sese, id est, infecundos dicunt. Quasi dicat: Unde nobis tanta facundia ut possimus tam avidis auditoribus sufficere?</span></p>
  </aside>

  <aside id="FN426">
    <p class="f"><a class="notebackref" href="#MT15_36"><span class="notemark">*</span> 15:36</a> <span class="fk">Et accipiens. </span><span class="ft"> Ut ostendat se congaudere de salute hominum et nos ad agendas gratias informat etiam de temporalibus. </span><span class="fk">Septem panes. </span><span class="ft"> Septiformi Spiritu pascit, adjuncta apostolica auctoritate, quasi paucorum piscium sapore qui nos reficiunt exemplo suæ vitæ vel mortis. Septem panes, Scriptura Novi Testamenti in quo gratia Spiritus sancti et revelatur et datur. Nec sunt hordeacei, ut supra, quia hic non (ut in lege) vitale alimentum animæ figuris, quasi tenacissima palea tegitur. Hic non duos pisces (ut in lege duo ungebantur, rex et sacerdos), sed pauci, id est, sancti Novi Testamenti, qui de fluctibus sæculi sunt erepti, et sustinent turbulentum mare, et exemplo suo nos reficiunt, ne in via deficiamus. BEDA. Ibi supra fenum, ut desideria carnis comprimantur, hic super terram ubi et ipse mundus, etc., usque ad utraque refectio in monte celebrata est, quia utriusque Testamenti Scriptura altitudinem cœlestium præceptorum mandat et præmiorum: utraque altitudinem Christi prædicat. </span><span class="fk">Et quod superfuit. </span><span class="ft"> Altiora mysteria quæ non capit communis turba, apostoli sustollunt et implent septem sportas, id est, perfectorum corda septiformi Spiritus gratia ad intelligendum illustrata. </span><span class="fk">Septem sportas. </span><span class="ft"> Sportæ junco et palmarum foliis solent contexi, et significant sanctos, qui radicem cordis in ipso fonte vitæ collocant, ne arescant, ut juncus in aqua: et palmam æternæ retributionis in corde retinent.</span></p>
  </aside>

  <aside id="FN427">
    <p class="f"><a class="notebackref" href="#MT15_39"><span class="notemark">†</span> 15:39</a> <span class="fk">Et dimissa turba. </span><span class="ft"> Hic docet quod prædicatores ministrato turbæ verbo, ipsi intra cubiculum cordis virtutum debent refici pomis. </span><span class="fk">In fines. </span><span class="ft"> Magedan quæ alio nomine dicitur Dalmanuta, quæ est regio circa Gerasam. Et interpretatur </span><span class="fk">poma</span><span class="ft"> vel nuntia, et significat hortum de quo dicitur: </span><span class="fk">Hortus conclusus, fons signatus, </span><span class="ft"> ubi crescunt poma virtutum. Et ibi nuntiatur nomen Domini.</span></p>
  </aside>

  <aside id="FN428">
    <p class="f"><a class="notebackref" href="#MT16_1"><span class="notemark">*</span> 16:1</a> <span class="fk">Et accesserunt, </span><span class="ft"> etc. </span><span class="fk">Ut signum de cœlo, </span><span class="ft"> etc. Ut qui pavit multos paucis: manna plueret quo omnes reficeret. Unde Joannes post edulium panum: </span><span class="fk">Quod signum facis, ut videamus et credamus tibi? quid operaris? Patres nostri manducarunt manna in deserto</span><span class="ft"> Joan. 6.. Petebant tentando ut in morem Eliæ ignem de sublimi mitteret, vel in similitudinem Samuelis æstivo tempore mugire tonitrua faceret, quasi non possent et illa calumniari, et dicere ex occultis et variis æris passionibus accidisse.</span></p>
  </aside>

  <aside id="FN429">
    <p class="f"><a class="notebackref" href="#MT16_2"><span class="notemark">†</span> 16:2</a> <span class="fk">Facto vespere. </span><span class="ft"> Increpat eos, quod ex ordine elementorum discernant dies, sed signa temporum ignorant, cum omnis lex et prophetæ, adventus sui indicia ex operum quæ gereret admiratione significent.</span></p>
  </aside>

  <aside id="FN430">
    <p class="f"><a class="notebackref" href="#MT16_3"><span class="notemark">‡</span> 16:3</a> <span class="fk">Rutilat enim. </span><span class="ft"> Patiuntur apostoli post resurrectionem, per quos me judicare in futuro scire potestis, quia cum non parco meis bonis quin patiantur, non parcam aliis in futuro.</span></p>
  </aside>

  <aside id="FN431">
    <p class="f"><a class="notebackref" href="#MT16_4"><span class="notemark">§</span> 16:4</a> <span class="fk">Signa. </span><span class="ft"> Ad tempus gratiæ pertinentia prophetis prædicta, non possunt vobis fidem facere de meo adventu. </span><span class="fk">Signa autem. </span><span class="ft"> Signa temporum dixit de adventu suo vel passione cui simile est roseum cœlum vespere. Et item de tribulatione ante adventum futurum, cui simile est roseum cœlum cum tristitia. </span><span class="fk">Non dabitur ei. </span><span class="ft"> Sed datur fidelibus de cœlo quando videntibus apostolis in cœlum ascendit, et Spiritum sanctum misit.</span></p>
  </aside>

  <aside id="FN432">
    <p class="f"><a class="notebackref" href="#MT16_5"><span class="notemark">**</span> 16:5</a> <span class="fk">Obliti sunt panes accipere. </span><span class="ft"> Quomodo panes non habent qui modo impletis sportis navem ascenderunt et navigantes audiunt ut caveant a fermento Pharisæorum. Sed tamen ait Scriptura quod obliti sunt tollere panes secum unius veri et interni panis (qui cum eis erat) dulcedine capti, parum se curare judicantes de cura corporis et necessariis, cum et ipsa naturalis refectio a mente excesserat.</span></p>
  </aside>

  <aside id="FN433">
    <p class="f"><a class="notebackref" href="#MT16_6"><span class="notemark">††</span> 16:6</a> <span class="fk">A fermento. </span><span class="ft"> Fermentum est perversa doctrina, quæ vel modica totam massam corrumpit, et in suum saporem trahit.</span></p>
  </aside>

  <aside id="FN434">
    <p class="f"><a class="notebackref" href="#MT16_8"><span class="notemark">‡‡</span> 16:8</a> <span class="fk">Quid cogitatis. </span><span class="ft"> Quid cogitatis me dixisse de terrenis panibus de quibus non est vobis dubitandum, cum de tam paucis tantas feci abundare reliquias?</span></p>
  </aside>

  <aside id="FN435">
    <p class="f"><a class="notebackref" href="#MT16_11"><span class="notemark">§§</span> 16:11</a> <span class="fk">Cavete a fermento Pharisæorum. </span><span class="ft"> A superstitiosa doctrina, quæ more fermenti veri panis simulat se substantiam habere. Per hoc innuit, quid significant quinque panes vel septem. Si enim fermentum dicit hæretica dogmata, panes sunt vera doctrina.</span></p>
  </aside>

  <aside id="FN436">
    <p class="f"><a class="notebackref" href="#MT16_13"><span class="notemark">***</span> 16:13</a> <span class="fk">In partes Cæsareæ Philippi. </span><span class="ft"> Iste locus est, ubi Jordanus oritur ad radicem Libani, ex Jor et Dan duobus fontibus. </span><span class="fk">Homines esse. </span><span class="ft"> Homines sunt qui de Filio hominis loquuntur: dii enim qui Deitatem intelligunt. </span><span class="fk">Filium hominis? </span><span class="ft"> Dominus de se humilitatem humanitatis profitetur, discipuli Deitatem intelligunt.</span></p>
  </aside>

  <aside id="FN437">
    <p class="f"><a class="notebackref" href="#MT16_14"><span class="notemark">†††</span> 16:14</a> <span class="fk">Alii Joannem Baptistam. </span><span class="ft"> Sic poterant errare in Elia vel in cæteris aliis, sicut Herodes erravit in Joanne cum ait: </span><span class="fk">Joannes quem ego decollavi surrexit a mortuis: et ideo virtutes operantur in eo</span><span class="ft"> Marc. 6.. Ideo vult exponi errores eorum, ut eis repulsis discipuli veritatem proferant, non ex vulgi opinione, sed ex Domini revelatione.</span></p>
  </aside>

  <aside id="FN438">
    <p class="f"><a class="notebackref" href="#MT16_17"><span class="notemark">‡‡‡</span> 16:17</a> <span class="fk">Respondens Simon Petrus. </span><span class="ft"> Ideo unus respondens, et uni respondetur pro omnibus ut unitas in omnibus observetur. </span><span class="fk">Dei vivi. </span><span class="ft"> Ad distinctionem falsorum deorum, quos gentes vel de mortuis hominibus, vel de sensibili materia sibi instituerunt. </span><span class="fk">Barjona. </span><span class="ft"> Bene filius columbæ, quia Dominum pia simplicitate sequebatur, vel quia plenus spirituali gratia erat. Filius Spiritus sancti dicitur, qui ostensus est in columba ab eo quem Filium Dei vivi vocaverat, et filio columbæ pater revelat, quia una est operatio Patris et Filii cum sancto Spiritu. Revelat, inquam, mysterium fidei, quia caro et sanguis non revelare potuit, id est, homines carnali sapientia inflati, qui non columbæ filii, et ideo a sapientia Spiritus alieni; de quibus supra: </span><span class="fk">Alii Joannem Baptistam, alii autem Etiam, </span><span class="ft"> etc.</span></p>
  </aside>

  <aside id="FN439">
    <p class="f"><a class="notebackref" href="#MT16_18"><span class="notemark">§§§</span> 16:18</a> <span class="fk">Tu es. </span><span class="ft"> Non dico vocaberis, sed tu es Petrus ob fortitudinem fidei et confessionis constantiam. </span><span class="fk">Petrus. </span><span class="ft"> A me petra, ita tamen ut mihi retineam dignitatem fundamenti: tu super me ordinabis lapides mundos, et abjicies leprosos. Sicut lumen et cætera nomina, ut: </span><span class="fk">Vos estis sal terræ, </span><span class="ft"> a Domino sortiti sunt, apostoli, sic Simoni a se nomen Petri dedit. </span><span class="fk">Et portæ. </span><span class="ft"> Portæ inferi sunt peccata, minæ, blandimenta, hæreses, quibus infirmi ruunt in mortem, qui non vere supra petram, sed super arenam domum professionis suæ credendi sunt ædificavisse, id est, non simplici et vera intentione Christum sequi, sed ob terrenam quamlibet causam habitum prætendisse. Qui enim in intimo cordis amore fidem Christi percipit, quidquid ingruit extra, facile vincit.</span></p>
  </aside>

  <aside id="FN440">
    <p class="f"><a class="notebackref" href="#MT16_19"><span class="notemark">*</span> 16:19</a> <span class="fk">Et quodcunque ligaveris. </span><span class="ft"> Id est, quem in peccatis persistentem æternis pœnis adjudicaveris: vel quem humilem et vere pœnitentem absolveris, sic erit et in cœlis. </span><span class="fk">Et quodcunque ligaveris super terram. </span><span class="ft"> HIER. Habent quidem eamdem judiciariam potestatem alii apostoli, quibus post resurrectionem ait: </span><span class="fk">Accipite Spiritum sanctum</span><span class="ft"> Joan. 20., etc., usque ad unde in Levitico ostendere se sacerdotibus jubentur leprosi, quos illi non faciunt leprosos, sed discernunt qui mundi vel immundi sunt, ita et hic.</span></p>
  </aside>

  <aside id="FN441">
    <p class="f"><a class="notebackref" href="#MT16_20"><span class="notemark">†</span> 16:20</a> <span class="fk">Ut nemini, </span><span class="ft"> etc. Supra adventum suum prædicare præcipit, hic ne dicant eum esse Jesum. Sed aliud est prædicare Christum, quod est commune nomen dignitatis: aliud Jesum, quod est proprium Salvatoris. Quasi dicat: Non prodest publice prædicari majestatem populis: qui visuri sunt me multa pati, quod tunc demum licebit, cum resurrectio potentiam Deitatis ostenderit. </span><span class="fk">Jesus Christus. </span><span class="ft"> Salvator, ne scandalizarentur in eo quem paulo post visuri sunt conspui et crucifigi.</span></p>
  </aside>

  <aside id="FN442">
    <p class="f"><a class="notebackref" href="#MT16_21"><span class="notemark">‡</span> 16:21</a> <span class="fk">Exinde, </span><span class="ft"> etc. Ecce causa prohibitæ prædicationis, quasi dicat: Tunc me prædicate cum ista passus fuero, quia non ante prodest.</span></p>
  </aside>

  <aside id="FN443">
    <p class="f"><a class="notebackref" href="#MT16_22"><span class="notemark">§</span> 16:22</a> <span class="fk">Absit. </span><span class="ft"> Non vult Petrus destrui confessionem suam: nec putat Filium Dei posse occidi.</span></p>
  </aside>

  <aside id="FN444">
    <p class="f"><a class="notebackref" href="#MT16_23"><span class="notemark">**</span> 16:23</a> <span class="fk">Vade. </span><span class="ft"> Supra: omnia illa gloriosa in futurum promissa sunt, non in præsenti data. </span><span class="fk">Ædificabo Ecclesiam meam, et tibi dabo claves, </span><span class="ft"> etc. Quæ si statim dedisset, nunquam postea locum error invenisset in eo. </span><span class="fk">Quia non. </span><span class="ft"> Non placet tibi, ut per mortem meam mundum redimam, quæ est voluntas Patris: sed carnaliter hæc sapis.</span></p>
  </aside>

  <aside id="FN445">
    <p class="f"><a class="notebackref" href="#MT16_24"><span class="notemark">††</span> 16:24</a> <span class="fk">Si quis vult. </span><span class="ft"> Prædicta apostolis passione et resurrectione, hortatur ad sequendum tam eos quam turbas. </span><span class="fk">Abneget semetipsum. </span><span class="ft"> Quod per vetustatem est, ut capiat quod ultra se est. Remotis vitiis, virtus sequatur: tollat crucem suam, et sequatur me. Quod erat per vetustatem, abnegaverat ille qui dicebat: </span><span class="fk">Vivo autem ego, jam non ego. </span><span class="ft"> Quod vero ultra se erat, cœperat: </span><span class="fk">vivit vero in me Christus</span><span class="ft"> Gal. 2.. </span><span class="fk">Tollat crucem. </span><span class="ft"> Scilicet: Crux tollitur vel cum per abstinentiam corpus, vel cum per compassionem proximi animus affligitur. Crucem abstinentiæ habuit Paulus, dum dicebat II Cor. 11.: </span><span class="fk">Castigo corpus meum et in servitutem redigo. </span><span class="ft"> Compassionis quoque cum ait: </span><span class="fk">Quis infirmatur, et ego non infirmor?</span></p>
  </aside>

  <aside id="FN446">
    <p class="f"><a class="notebackref" href="#MT16_26"><span class="notemark">‡‡</span> 16:26</a> <span class="fk">Quid enim prodest. </span><span class="ft"> Ecclesia habet tempus persecutionis: habet et tempus pacis. Hæc tempora designat in præceptis. Nam tempore persecutionis ponenda est anima, et tempore pacis frangenda sunt terrena desideria. </span><span class="fk">Aut quam, </span><span class="ft"> etc. Nec lucra, nec timor, nec aliquid aliud retrahat a salute: quia </span><span class="fk">quam commutationem dabit homo, </span><span class="ft"> etc. </span><span class="fk">Calicem salutaris accipiam, et nomen Domini invocabo</span><span class="ft"> Psal. 115.. Vel nihil terrenum pro anima perdita poterit homo dare.</span></p>
  </aside>

  <aside id="FN447">
    <p class="f"><a class="notebackref" href="#MT16_27"><span class="notemark">§§</span> 16:27</a> <span class="fk">Filius enim. </span><span class="ft"> Nec durum videatur hoc pati: </span><span class="fk">Quia non sunt condignæ passiones hujus temporis ad futuram gloriam, quæ revelabitur in nobis</span><span class="ft"> Rom. 8..</span></p>
  </aside>

  <aside id="FN448">
    <p class="f"><a class="notebackref" href="#MT16_28"><span class="notemark">***</span> 16:28</a> <span class="fk">Sunt quidam. </span><span class="ft"> Quia rudes erant apostoli, etiam in præsenti vita promittitur eis aliqua consolatio, ut certius credant de futuro. </span><span class="fk">In regno. </span><span class="ft"> In regno beatitudinis æternæ, vel ostendendo suam potestatem in præsenti Ecclesia.</span></p>
  </aside>

  <aside id="FN449">
    <p class="f"><a class="notebackref" href="#MT17_1"><span class="notemark">*</span> 17:1</a> <span class="fk">Et post dies, </span><span class="ft"> etc. Idem Marcus dicit, sed Lucas octo. Hi ergo ponunt medios, Lucas addit, etc., usque ad et in futuro omni modo separabuntur, cum abscondet eos in abscondito faciei suæ a conturbatione hominum. </span><span class="fk">Petrum. </span><span class="ft"> Nomina istorum conveniunt. Quisque debet esse Petrus, id est firmus in fide. Inde Jacobus, id est supplantator vitiorum. Inde Joannes, id est, omnia gratiæ divinæ ascribens contra superbiam vitæ, quæ solet oriri ex virtutibus.</span></p>
  </aside>

  <aside id="FN450">
    <p class="f"><a class="notebackref" href="#MT17_2"><span class="notemark">†</span> 17:2</a> <span class="fk">Transfiguratus est. </span><span class="ft"> Speciem quam habebat per naturam, ostendit non amittens carnem quam assumpserat voluntate. Illud autem corpus quod habuit per naturam, dedit discipulis suis in cœna, non mortale, non corruptibile. </span><span class="fk">Resplenduit facies. </span><span class="ft"> In exemplum futuræ beatitudinis et claritatis, quam videbunt justi, prius sublatis impiis. </span><span class="fk">Vestimenta autem, </span><span class="ft"> etc. Facta sunt alba quod non ante, quia nondum apparuit quod enimus, sed cum apparuerit, similes ei erimus. Marcus ait, qualia fullo super terram non potest facere. Id est, Deus in hac vita tam claras nequit facere, quia nullus sine peccato. Nullus mundator sui in terra faciet, quod Deus in cœlo, mundans vestem suam ab omni inquinamento. Fullo est doctor animarum, vel mundator sui corporis.</span></p>
  </aside>

  <aside id="FN451">
    <p class="f"><a class="notebackref" href="#MT17_3"><span class="notemark">‡</span> 17:3</a> <span class="fk">Et ecce. </span><span class="ft"> Quales vel quid locuti, Lucas dicit: </span><span class="fk">Visi in majestate, et dicebant excessum ejus quem completurus erat in Jerusalem</span><span class="ft"> Luc. 9., id est, passionem et resurrectionem. Significant oracula, etc., usque ad quod si Petrus, videns glorificatam humanitatem, tanto afficitur gaudio, ut nunquam velit ab ejus intuitu secerni, quid putandum est de his qui Divinitatem videre meruerunt.</span></p>
  </aside>

  <aside id="FN452">
    <p class="f"><a class="notebackref" href="#MT17_5"><span class="notemark">§</span> 17:5</a> <span class="fk">Adhuc eo loquente. </span><span class="ft"> Ut discat qui tabernaculum quæsivit, in resurrectione non tegmine domorum, sed Spiritus sancti gratia protegendos esse. </span><span class="fk">Ecce nubes lucida, </span><span class="ft"> etc. Sicut baptizato Domino, sic et clarificato mysterium sanctæ Trinitatis ostenditur: quia gloriam ejus quam in baptismo confitemur credendo, in resurrectione laudabimus videndo. Spiritus sanctus ibi in columba, hic in nube lucida. Quia qui modo simplici corde fidem servat, tunc aperta visione quod crediderit contemplabitur, et ea gratia qua illustrabitur, protegetur. </span><span class="fk">Et ecce vox, </span><span class="ft"> etc. Quia imprudenter quæsivit, responsionem Domini non meruit: sed vox Patris de Filio testatur, docetque Petrum, et in eo cæteros veritatem. </span><span class="fk">Hic est Filius. </span><span class="ft"> Moyses et Elias sunt servi, et nobiscum debent in cordibus Domino præparare tabernaculum. </span><span class="fk">Ipsum audite. </span><span class="ft"> Hoc jam Pater præcipit, quod Moyses incarnationi testimonium dans prædixit: </span><span class="fk">Prophetam suscitabit</span><span class="ft"> Deut. 18., etc. Quasi diceret: Iste est quem Moyses promisit.</span></p>
  </aside>

  <aside id="FN453">
    <p class="f"><a class="notebackref" href="#MT17_6"><span class="notemark">**</span> 17:6</a> <span class="fk">Et audientes discipuli ceciderunt in faciem. </span><span class="ft"> Altiorem enim sensu unam utriusque intellexerunt Deitatem. Timuerunt, vel quia se errasse cognoverunt, vel quia nubes operuit eos, vel quia vocem Patris audierunt.</span></p>
  </aside>

  <aside id="FN454">
    <p class="f"><a class="notebackref" href="#MT17_7"><span class="notemark">††</span> 17:7</a> <span class="fk">Surgite, </span><span class="ft"> etc. Pulso metu, doctrina datur, quo manente non audiretur.</span></p>
  </aside>

  <aside id="FN455">
    <p class="f"><a class="notebackref" href="#MT17_8"><span class="notemark">‡‡</span> 17:8</a> <span class="fk">Levantes autem oculos, </span><span class="ft"> etc. Ablata nube vident Jesum, et Moysen et Eliam evanuisse: quia postquam legis et prophetarum umbra discessit, quæ velamento suo apostolos texerat, verum lumen in Evangelio reperitur. </span><span class="fk">Nisi solum Jesum. </span><span class="ft"> Si enim Moyses et Elias cum Jesu perseverassent, vox Patris videretur incerta, cui potius dedisset testimonium.</span></p>
  </aside>

  <aside id="FN456">
    <p class="f"><a class="notebackref" href="#MT17_9"><span class="notemark">§§</span> 17:9</a> <span class="fk">Nemini dixeritis nisi, </span><span class="ft"> etc. Ne gloria futuri regni præostensa incredibilis esset, et apud rudes sequens crux scandalum faceret.</span></p>
  </aside>

  <aside id="FN457">
    <p class="f"><a class="notebackref" href="#MT17_10"><span class="notemark">***</span> 17:10</a> <span class="fk">Quod Eliam oporteat, </span><span class="ft"> etc. Traditio Pharisæorum est juxta Malachiam prophetam, quod Elias veniet ante adventum Salvatoris, et reducet corda patrum ad filios et filiorum ad patres, et restituet omnia in antiquum statum. Æstimant ergo apostoli transformationem gloriæ ultimam hanc esse quam viderant et dicunt. Si jam venisti in gloria, quomodo præcursor tuus non apparet, maxime quia et Eliam viderant recessisse.</span></p>
  </aside>

  <aside id="FN458">
    <p class="f"><a class="notebackref" href="#MT17_13"><span class="notemark">†††</span> 17:13</a> <span class="fk">Tunc intellexerunt, </span><span class="ft"> etc. Ex indicio passionis suæ quam sæpe dixerat, et præcursoris sui quam completam videbant.</span></p>
  </aside>

  <aside id="FN459">
    <p class="f"><a class="notebackref" href="#MT17_14"><span class="notemark">‡‡‡</span> 17:14</a> <span class="fk">Et cum venisset. </span><span class="ft"> Loca rebus congruunt, etc., usque ad infirmos confortat, docet, castigat. </span><span class="fk">Quia lunaticus est. </span><span class="ft"> Hunc Marcus surdum et mutum dicit, etc., usque ad per creaturam infamet creatorem.</span></p>
  </aside>

  <aside id="FN460">
    <p class="f"><a class="notebackref" href="#MT17_15"><span class="notemark">§§§</span> 17:15</a> <span class="fk">Et obtuli, </span><span class="ft"> etc. Latenter accusat discipulos, cum sæpe impossibilitas curandi non vitio curantium, sed eorum qui curandi sunt, proveniat.</span></p>
  </aside>

  <aside id="FN461">
    <p class="f"><a class="notebackref" href="#MT17_16"><span class="notemark">*</span> 17:16</a> <span class="fk">Respondens. </span><span class="ft"> Non tædio superatus, qui mitis est in verba erumpit, sed sicut medicus ægroto contra sua præcepta agenti.</span></p>
  </aside>

  <aside id="FN462">
    <p class="f"><a class="notebackref" href="#MT17_17"><span class="notemark">†</span> 17:17</a> <span class="fk">Et increpavit. </span><span class="ft"> Quia iratus est non homini, sed vitio: et per unum hominem Judæos arguit infidelitatis. Unde addit: </span><span class="fk">Afferte illum huc ad me. Et exiit ab eo dæmonium. </span><span class="ft"> Marcus dicit, etc., usque ad quam prius quando possidebat quietus.</span></p>
  </aside>

  <aside id="FN463">
    <p class="f"><a class="notebackref" href="#MT17_19"><span class="notemark">‡</span> 17:19</a> <span class="fk">Propter incredulitatem. </span><span class="ft"> Ecce quando non exaudimur, non est impossibilitas præstantis, sed culpa deprecantis. Nam ex opposito si fides vestra tam fervens esset quam tribulata, magis et magis calesceret. </span><span class="fk">Sicut granum sinapis. </span><span class="ft"> Fidem perfectam grano sinapis comparat, quæ sit in facie humilis, et in pectore fervens: vilis videntibus, et nullarum virium apparens, sed pressuris trita, quod intus habet ostendit.</span></p>
  </aside>

  <aside id="FN464">
    <p class="f"><a class="notebackref" href="#MT17_20"><span class="notemark">§</span> 17:20</a> <span class="fk">Hoc autem genus. </span><span class="ft"> Quomodo protervitas diaboli superetur ostendit, ut graviora quæque sciamus jejuniis et orationibus superanda: et iram Dei in nos hoc remedio posse placari. </span><span class="fk">Nisi per orationem. </span><span class="ft"> Ista carnalium voluptatum mutabilitas non mutatur, etc., usque ad unde dicitur: </span><span class="fk">Sine intermissione orate</span><span class="ft"> I Thess. 5..</span></p>
  </aside>

  <aside id="FN465">
    <p class="f"><a class="notebackref" href="#MT17_21"><span class="notemark">**</span> 17:21</a> <span class="fk">Filius hominis. </span><span class="ft"> Semper lætis miscet tristia, ut cum venerint quasi prævisa minus moleste ferantur.</span></p>
  </aside>

  <aside id="FN466">
    <p class="f"><a class="notebackref" href="#MT17_22"><span class="notemark">††</span> 17:22</a> <span class="fk">Et contristati. </span><span class="ft"> Hoc non de infidelitate provenit, sed de dilectione: quia nihil humile de eo patiuntur audire.</span></p>
  </aside>

  <aside id="FN467">
    <p class="f"><a class="notebackref" href="#MT17_23"><span class="notemark">‡‡</span> 17:23</a> <span class="fk">Et cum venissent Capharnaum. </span><span class="ft"> Per Augustum Cæsarem Judæa facta est tributaria, etc., usque ad utrum reddat tributa, an contradicat Cæsari.</span></p>
  </aside>

  <aside id="FN468">
    <p class="f"><a class="notebackref" href="#MT17_24"><span class="notemark">§§</span> 17:24</a> <span class="fk">Quid tibi videtur. </span><span class="ft"> Antequam Petrus suggerat, Dominus interrogat ne scandalizentur discipuli ad postulationem tributi, cum videant eum nosse quæ eo absente gesta sunt. </span><span class="fk">Reges terræ. </span><span class="ft"> Dominus noster, et secundum carnem filius regis erat ex David natus, et omnipotentis verbum: ergo ut filius regum tributa non debebat, sed pro humilitate carnis decet eum implere omnem justitiam.</span></p>
  </aside>

  <aside id="FN469">
    <p class="f"><a class="notebackref" href="#MT17_25"><span class="notemark">***</span> 17:25</a> <span class="fk">Ergo liberi, </span><span class="ft"> etc. Liberi sunt filii regni in omni regno, tunc multo magis liberi sunt filii illius regni, sub quo sunt omnia regna in quolibet terreno regno.</span></p>
  </aside>

  <aside id="FN470">
    <p class="f"><a class="notebackref" href="#MT18_1"><span class="notemark">*</span> 18:1</a> <span class="fk">Quis putas, </span><span class="ft"> etc. Ex æqualitate pretii qua in tributi redditione Domino fuerat comparatus, arbitrati sunt Petrum omnibus apostolis prælatum. </span><span class="fk">In regno cœlorum. </span><span class="ft"> Vel regnum Dei, doctrina est Evangelii, cui obedire simpliciter et sine ulla retractatione debemus, sicut puer non contradicit doctoribus.</span></p>
  </aside>

  <aside id="FN471">
    <p class="f"><a class="notebackref" href="#MT18_2"><span class="notemark">†</span> 18:2</a> <span class="fk">Et advocans. </span><span class="ft"> Secundum Marcum puerum Jesus complectitur, significans humiles dignos suo complexu et dilectione. </span><span class="fk">Parvulum, </span><span class="ft"> etc. Parvulum ætate, ut similitudinem demonstraret. Vel se statuit in medio qui non venit ministrari, sed ministrare. Vel </span><span class="fk">parvulum, </span><span class="ft"> id est, Spiritum sanctum posuit in cordibus eorum, ut humilitate superbiam vitarent.</span></p>
  </aside>

  <aside id="FN472">
    <p class="f"><a class="notebackref" href="#MT18_4"><span class="notemark">‡</span> 18:4</a> <span class="fk">Quicunque ergo humiliaverit, </span><span class="ft"> etc. Invitat discipulos suos, et omnes alios Dominus, ut quod puer habet per naturam, id est innocentiam et humilitatem, hoc habeant discipuli et omnes alii per virtutem. </span><span class="fk">Sicut parvulus iste. </span><span class="ft"> Innocens erit sicut iste parvulus, qui non perseverat in ira: Jesus non meminit: visam mulierem non cupit.</span></p>
  </aside>

  <aside id="FN473">
    <p class="f"><a class="notebackref" href="#MT18_6"><span class="notemark">§</span> 18:6</a> <span class="fk">Qui autem scandalizaverit. </span><span class="ft"> Etsi hoc generaliter dicitur contra omnes, etc., usque ad nos oportet consulere expedit, etc. </span><span class="fk">Expedit. </span><span class="ft"> Quia multo melius est pro culpa brevem suscipere pœnam quam æternis servari cruciatibus. </span><span class="fk">Non enim judicabit Deus bis in idipsum. </span></p>
  </aside>

  <aside id="FN474">
    <p class="f"><a class="notebackref" href="#MT18_7"><span class="notemark">**</span> 18:7</a> <span class="fk">Væ homini. </span><span class="ft"> Quia non judicatur secundum utilitatem quæ inde provenit, sed secundum exitum quem intendit.</span></p>
  </aside>

  <aside id="FN475">
    <p class="f"><a class="notebackref" href="#MT18_8"><span class="notemark">††</span> 18:8</a> <span class="fk">Si autem manus tua. </span><span class="ft"> Docuit supra ne scandalizemus credentes, etc., usque ad per occasionem pietatis pateas scandalis. </span><span class="fk">Bonum tibi est, </span><span class="ft"> etc. Melius est vitam solitariam ducere, quam ob vitæ præsentis necessaria vitam æternam perdere.</span></p>
  </aside>

  <aside id="FN476">
    <p class="f"><a class="notebackref" href="#MT18_10"><span class="notemark">‡‡</span> 18:10</a> <span class="fk">Videte ne contemnatis. </span><span class="ft"> Sic præcipio vobis severitatem dimittendi omnes amicitias, etc., usque ad salutem infirmorum quantum potestis. </span><span class="fk">Quia angeli eorum. </span><span class="ft"> Cur non sunt contemnendi? quia pro eis quotidie mittuntur angeli. HIER. Magna dignitas animarum, ut unaquæque habeat ab ortu nativitatis in custodiam sui angelum delegatum. </span><span class="fk">Semper vident, </span><span class="ft"> etc. Visione Dei manifesta perfruuntur, etc., usque ad intra ipsum currunt qui ubique est.</span></p>
  </aside>

  <aside id="FN477">
    <p class="f"><a class="notebackref" href="#MT18_12"><span class="notemark">§§</span> 18:12</a> <span class="fk">Si fuerint alicui centum, </span><span class="ft"> etc. Dominus centum oves habuit, etc., usque ad quibus ad perfectionem unitas deest. </span><span class="fk">Nonne relinquet, </span><span class="ft"> etc. GREG. Quia </span><span class="fk">seipsum exinanivit formam servi accipiens, </span><span class="ft"> etc., usque ad cum tantum sit si quod male gessit damnat injustus.</span></p>
  </aside>

  <aside id="FN478">
    <p class="f"><a class="notebackref" href="#MT18_13"><span class="notemark">***</span> 18:13</a> <span class="fk">Gaudebit, </span><span class="ft"> etc. Magis Dominus gaudet de nostra reparatione (quia magis nos gaudere facit) quam de angelorum immutabilitate. Major enim Dei virtus et humilitas in nostra reparatione cognoscitur quam in nostra creatione.</span></p>
  </aside>

  <aside id="FN479">
    <p class="f"><a class="notebackref" href="#MT18_15"><span class="notemark">†††</span> 18:15</a> <span class="fk">Si autem peccaverit in te, </span><span class="ft"> etc. Si enim in Deum, non est nostri arbitrii. Hoc ordine scandala vitare debemus ne quem lædamus: et peccantem zelo justitiæ corripiamus, et pœnitenti misericordiæ viscera pandamus. </span><span class="fk">Corripe eum, </span><span class="ft"> etc. Non passim jubet peccanti dimittere; sed pœnitenti. Ita peccat qui videns fratrem peccare tacet: sicut qui pœnitenti non indulget. Nam quod dixit: si pœnitet dimitte, præmisit, si peccaverit increpa. Nec difficilis sit venia nec remissa indulgentia.</span></p>
  </aside>

  <aside id="FN480">
    <p class="f"><a class="notebackref" href="#MT18_17"><span class="notemark">‡‡‡</span> 18:17</a> <span class="fk">Dic Ecclesiæ. </span><span class="ft"> Ut detestationi eum habeat, etc., usque ad damnantur humanam sententiam divina sententia corroborari. </span><span class="fk">Sicut Ethnicus. </span><span class="ft"> Detestabilior est qui sub nomine fidelis agit, etc., usque ad per furta et per perjuria.</span></p>
  </aside>

  <aside id="FN481">
    <p class="f"><a class="notebackref" href="#MT18_18"><span class="notemark">§§§</span> 18:18</a> <span class="fk">Amen dico, </span><span class="ft"> etc. Adeo vestra sententia confirmatur divina vel ad recipiendum pœnitentem, vel ad abjiciendum contumacem.</span></p>
  </aside>

  <aside id="FN482">
    <p class="f"><a class="notebackref" href="#MT18_20"><span class="notemark">*</span> 18:20</a> <span class="fk">Si duo. </span><span class="ft"> Typice. Ubi spiritus anima et corpus consenserint, ut non sit inter eos bellum, carne cupiente contra spiritum et spiritu contra carnem, quidquid petunt fiet. Quia si corpus vult quæ spiritus vult, tantum bonarum rerum est petitio. </span><span class="fk">Ibi sum in me. </span><span class="ft"> Omnis sermo scilicet ad concordiam provocat et pacem quam adeo commendat, ut dicat Deum in medio esse eorum, quia pax et charitas sedem sibi in pacificis constituit, et unitatis merito omnia petenda impetranda esse confirmat.</span></p>
  </aside>

  <aside id="FN483">
    <p class="f"><a class="notebackref" href="#MT18_23"><span class="notemark">†</span> 18:23</a> <span class="fk">Ideo assimilatum. </span><span class="ft"> Ut sciatis dimittendum esse conservis, ostendam per similitudinem, quia si ille rex et dominus dimisit servo, multo magis homo conservis suis.</span></p>
  </aside>

  <aside id="FN484">
    <p class="f"><a class="notebackref" href="#MT18_25"><span class="notemark">‡</span> 18:25</a> <span class="fk">Et uxorem. </span><span class="ft"> Eum non solum populum, sed etiam prælatos et subditos simul cum tota familia vel substantia eorum pro magnitudine delictorum tradidit exteris nationibus: ut quod noluerunt voto, solvant tormento. Jussit pro cupiditate et operibus quasi uxore et filiis pœnas solvere.</span></p>
  </aside>

  <aside id="FN485">
    <p class="f"><a class="notebackref" href="#MT18_27"><span class="notemark">§</span> 18:27</a> <span class="fk">Misertus autem. </span><span class="ft"> Misericors Dominus non solum captivitatem Judaicam absolvit, sed etiam peccatorum omnium veniam in adventu Christi se dare promisit, si persisterent in incepto. </span><span class="fk">Dimisit ei. </span><span class="ft"> Id est, pondere carnalium observationum absolvit, et debitum dimisit, id est priores transgressiones.</span></p>
  </aside>

  <aside id="FN486">
    <p class="f"><a class="notebackref" href="#MT18_28"><span class="notemark">**</span> 18:28</a> <span class="fk">Invenit unum. </span><span class="ft"> Gentilem populum, quasi sibi debitorem fatigabat: gratiam Christi non esse eis ad salutem dicens, carnales observantias ab eis non modo persuasionibus, sed etiam tormentis exspectabat.</span></p>
  </aside>

  <aside id="FN487">
    <p class="f"><a class="notebackref" href="#MT18_32"><span class="notemark">††</span> 18:32</a> <span class="fk">Serve nequam. </span><span class="ft"> Sæpe debita dimisi tibi, quando in angustiis rogasti; sed liberatus compassionem non habuisti, quin potius prophetas et apostolos persequeris, et ingratus et de justitia præsumens spernis gentes, indignas tua societate in Christo judicans.</span></p>
  </aside>

  <aside id="FN488">
    <p class="f"><a class="notebackref" href="#MT19_3"><span class="notemark">*</span> 19:3</a> <span class="fk">Et accesserunt. </span><span class="ft"> Quasi complexione capiatur. Si diceret: Dimittenda est quacunque ex causa, et ducenda alia: pudicitiæ prædicator contra se facit. Si dicit non est dimittenda, contra doctrinam Moysi et Dei facit. Ideo responsum temperat naturalem legem, primamque Dei sententiam secundo opponens, quæ non voluntate Dei, sed peccantium necessitate concessa est.</span></p>
  </aside>

  <aside id="FN489">
    <p class="f"><a class="notebackref" href="#MT19_4"><span class="notemark">†</span> 19:4</a> <span class="fk">Et feminam. </span><span class="ft"> Non ait feminas, ut unum conjugium sit non plura, quod ex repudio priorum quærebatur.</span></p>
  </aside>

  <aside id="FN490">
    <p class="f"><a class="notebackref" href="#MT19_5"><span class="notemark">‡</span> 19:5</a> <span class="fk">Adhærebit uxori. </span><span class="ft"> Si malum moribus, si luxuriosa, seu quidlibet hujusmodi sit uxor, velimus nolimus sustinenda est. Cum enim liberi essemus, volentes nos subjecimus servituti. Si ancilla libero, vel servus liberæ supponitur, non reputatur conjugium postquam detectum fuerit: sic et de consanguineis. </span><span class="fk">Et erunt duo in carne. </span><span class="ft"> Præmium nuptiarum est ex duobus una caro: Castitas conjuncta spiritui unus spiritus efficitur. Salubri consilio Dei factum est, ut portionem sui corporis vir amplecteretur in femina, ne a se putaretur diversum esse, quod de se cognosceret fabricatum.</span></p>
  </aside>

  <aside id="FN491">
    <p class="f"><a class="notebackref" href="#MT19_6"><span class="notemark">§</span> 19:6</a> <span class="fk">Homo non separet. </span><span class="ft"> Homo separat, quando pro desiderio secundæ primam dimittit: Deus separat (qui et conjungit) quando ex consensu propter cultum Dei, eo quod tempus in arcto sit, sic habemus uxores quasi non habentes.</span></p>
  </aside>

  <aside id="FN492">
    <p class="f"><a class="notebackref" href="#MT19_7"><span class="notemark">**</span> 19:7</a> <span class="fk">Quid ergo Moyses, </span><span class="ft"> etc. CHRYS. Displicet peccatoribus doctrina, etc., usque ad veritatis interpretatio taceatur.</span></p>
  </aside>

  <aside id="FN493">
    <p class="f"><a class="notebackref" href="#MT19_9"><span class="notemark">††</span> 19:9</a> <span class="fk">Et aliam duxerit mæchatur. Et qui dimissam. </span><span class="ft"> Quia poterat accidere, ut aliquis calumniam faceret innocenti, et ob secundam crimen impingeret primæ uxori: sic priorem dimittere jubet, ut ea vivente secundam non habeat. Et ne uxor idem faciat viro eadem cautela præcipitur ne secundum habeat virum. Et quia adultera non timet opprobrium, viro dicitur, quod si talem ducit, sub adulterii crimine sit, dicit Scriptura: </span><span class="fk">Qui adulteram tenet stultus et impius est</span><span class="ft"> Prov. 18..</span></p>
  </aside>

  <aside id="FN494">
    <p class="f"><a class="notebackref" href="#MT19_10"><span class="notemark">‡‡</span> 19:10</a> <span class="fk">Non expedit. </span><span class="ft"> Videbant grave pondus uxorum, quod iracundæ, ebriosæ et hujusmodi, quæ quidem sunt sustinendæ, quia, cum essemus liberi, subjecimus nos servituti.</span></p>
  </aside>

  <aside id="FN495">
    <p class="f"><a class="notebackref" href="#MT19_12"><span class="notemark">§§</span> 19:12</a> <span class="fk">Sunt enim. </span><span class="ft"> Tria sunt genera eunuchorum, duo carnalia, eorum qui sic nascuntur, et qui captivitate et deliciis dominarum abscissi sunt. Tertium spirituale, qui, eum possent esse viri, propter Christum continent. </span><span class="fk">Qui facti sunt. </span><span class="ft"> Inter hos computantur etiam hi qui specie religionis simulant castitatem. </span><span class="fk">Qui potest. </span><span class="ft"> Vox est hortantis non jubentis, quasi unusquisque vires suas consideret, an queat virginitatis et pudicitiæ implere præcepta.</span></p>
  </aside>

  <aside id="FN496">
    <p class="f"><a class="notebackref" href="#MT19_14"><span class="notemark">***</span> 19:14</a> <span class="fk">Sinite parvulos. </span><span class="ft"> Si sancti sunt futuri, cur vetatis venire ad patrem? Si mali, cur sententiam profertis ante culpam. </span><span class="fk">Talium. </span><span class="ft"> Nam quales sunt modo, meum quidem est, quod honorate: quales post futuri sunt, ipsorum est, quod miseremini. Non ait istorum sed talium: ut ostendant non ætatem regnare, sed mores: et his qui similem habent innocentiam et simplicitatem, præmium promittit.</span></p>
  </aside>

  <aside id="FN497">
    <p class="f"><a class="notebackref" href="#MT19_15"><span class="notemark">†††</span> 19:15</a> <span class="fk">Et cum imposuisset. </span><span class="ft"> Imponit manus parvulis, quando humilibus auxilium gratiæ tribuit.</span></p>
  </aside>

  <aside id="FN498">
    <p class="f"><a class="notebackref" href="#MT19_16"><span class="notemark">‡‡‡</span> 19:16</a> <span class="fk">Et ecce unus. </span><span class="ft"> BED. Audierat ille similes parvulo condignos esse regno, vultque certius non per parabolas sed aperte exponi, quibus meritis vitam possit consequi. HIER. Iste adolescens et dives et superbus erat. Et secundum alium evangelistam eum non voto discentis sed tentantis interrogat.</span></p>
  </aside>

  <aside id="FN499">
    <p class="f"><a class="notebackref" href="#MT19_17"><span class="notemark">§§§</span> 19:17</a> <span class="fk">Quid me interrogas de bono? </span><span class="ft"> Quia bonum dixit magistrum, et non Deum, vel Dei Filium confessus est: dicit quemlibet sanctum hominem comparatione Dei non esse bonum. Christus autem non renuit testimonium bonitatis, sed magistri absque Deo excludit errorem. Non se magistrum bonum esse negat, sed magistrum absque Deo nullum bonum esse dicit. </span><span class="fk">Serva mandata. </span><span class="ft"> Iste quæsierat, quid faciam? contra non ait, disce: quia Deus eum docuerat factor rationalis creaturæ: ostendens quia ille non est bonus qui quærit de bono, sed qui facit quod bonum est.</span></p>
  </aside>

  <aside id="FN500">
    <p class="f"><a class="notebackref" href="#MT19_20"><span class="notemark">*</span> 19:20</a> <span class="fk">Dicit ei adolescens. </span><span class="ft"> BED. Non putandus iste (ut quidam aiunt) vel Dominum tentasse, vel de sua vita mentitus esse, sed simpliciter ut vixit, confessus est: alioquin (ut alius Evangelista ait) non, intuitus arcana cordis ejus, diligere eum diceretur Jesus. Diligit enim eos qui mandata legis custodiunt, sed quod ibi minus est his qui perfecti volunt esse, adjungit; unde sequitur: </span><span class="fk">Si vis perfectus esse. Omnia hæc. </span><span class="ft"> HIER. Mentitur. Si enim diligeret proximum suum sicut seipsum, opere complesset, non esset tristis cum sua pauperibus dare juberetur.</span></p>
  </aside>

  <aside id="FN501">
    <p class="f"><a class="notebackref" href="#MT19_23"><span class="notemark">†</span> 19:23</a> <span class="fk">Dives difficile. </span><span class="ft"> Divites non manentes, sed qui esse desierunt intrabunt. De omnibus tutius est, nec habere nec amare divitias.</span></p>
  </aside>

  <aside id="FN502">
    <p class="f"><a class="notebackref" href="#MT19_24"><span class="notemark">‡</span> 19:24</a> <span class="fk">Quam divitem. </span><span class="ft"> ISID. Nullus dives intrabit, id est, confidens in divitiis, ut Jesus secundum Marcum exponit.</span></p>
  </aside>

  <aside id="FN503">
    <p class="f"><a class="notebackref" href="#MT19_25"><span class="notemark">§</span> 19:25</a> <span class="fk">Mirabantur. </span><span class="ft"> Quia in numero divitum deputabant omnes qui amant divitias, etsi non habeant. Aliter enim cum sit major turba pauperum, non dicerent: </span><span class="fk">Quis poterit salvus esse?</span></p>
  </aside>

  <aside id="FN504">
    <p class="f"><a class="notebackref" href="#MT19_26"><span class="notemark">**</span> 19:26</a> <span class="fk">Deum. </span><span class="ft"> Qui ab amore terrenorum ad charitatem æternorum convertit: non quod cupidi et superbi intrent.</span></p>
  </aside>

  <aside id="FN505">
    <p class="f"><a class="notebackref" href="#MT19_28"><span class="notemark">††</span> 19:28</a> <span class="fk">In regeneratione. </span><span class="ft"> Duæ sunt regenerationes, prima ex aqua et Spiritu sancto, secunda in resurrectione. Ita duæ adoptiones et duæ resurrectiones. </span><span class="fk">Filius hominis. </span><span class="ft"> Id est, cum servi forma quæ judicata est judiciariam exercuerit potestatem, eritis et vos mecum judices. </span><span class="fk">Super sedes duodecim. </span><span class="ft"> Per duodecim sedes, universitas judicantium. Per duodecim tribus, universitas judicandorum intelligitur. Qui reliquerunt omnia, et secuti sunt Dominum, hi judices erunt: qui licita habentes recte usi sunt, judicabuntur, quibus dicetur: </span><span class="fk">Venite, benedicti Patris mei: Esurivi enim et dedistis mihi manducare. </span><span class="ft"> Duo enim sunt ordines bonorum.</span></p>
  </aside>

  <aside id="FN506">
    <p class="f"><a class="notebackref" href="#MT19_29"><span class="notemark">‡‡</span> 19:29</a> <span class="fk">Centuplum. </span><span class="ft"> Id est, qui carnalia pro Domino dimiserit, spiritualia accipiet quæ comparatione et merito sui ita erunt, quasi parvo numero centenarius comparetur. Marcus ait: </span><span class="fk">Centies tantum nunc in tempore hoc cum persecutionibus fratres et </span><span class="fk">sorores, et in futuro vitam æternam</span><span class="ft"> Marc. 10., id est, in hac vita persecutionibus plena gaudium regni degustant, et omnium electorum sincera dilectione fruuntur. Sed quia multi tepescunt vel retrocedunt, subdit: </span><span class="fk">Multi autem erunt primi</span><span class="ft"> Luc. 15., etc.</span></p>
  </aside>

  <aside id="FN507">
    <p class="f"><a class="notebackref" href="#MT20_1"><span class="notemark">*</span> 20:1</a> <span class="fk">Simile est regnum. </span><span class="ft"> Ostendit per parabolam, quia primi erunt novissimi, et novissimi primi. Pater iste familias conditor noster est, qui habet vineam, universalem Ecclesiam, quæ ab Abel usque ad ultimum electum qui in fine nasciturus est quotquot sanctos protulit, tot palmites misit. Hic pater exiit ad excolendam vineam mane hora tertia, sexta, nona, undecima operarios conduxit a mundi hujus initio usque ad finem: ad erudiendam fidelium plebem prædicatores mittere non desistit. </span><span class="fk">Simile est regnum. </span><span class="ft"> Non homini solum, sed toti negotio ab homine gesto, et in similibus similiter. </span><span class="fk">Primo mane. </span><span class="ft"> Manifeste cœpit a primo justo æterna mercede prædicatores ad plantandam Ecclesiam invitare.</span></p>
  </aside>

  <aside id="FN508">
    <p class="f"><a class="notebackref" href="#MT20_2"><span class="notemark">†</span> 20:2</a> <span class="fk">Conventione. </span><span class="ft"> Id est, confirmata promissione quod ad imaginem Dei reformandi essent, si Ecclesiam ædificando mandatis decalogi insisterent. </span><span class="fk">Ex denario. </span><span class="ft"> HIER. Denarius habet imaginem regis, etc., usque ad vel in ultimis resipiscite. </span><span class="fk">A novissimis usque, </span><span class="ft"> etc. Quia qui in adventu Domini vocati sunt ad regnum, sine aliqua tarditate perveniunt, æquales his qui ab initio mundi cœperunt, omnes quidem idem cœlum, sed stella differt a stella in claritate. A novissimis incœpit, dum prius latronem quam Petrum in paradisum introduxit. Quia prius aliquando remunerantur sero venientes, quia prius de corpore exeunt, quam qui in pueritia vocati sunt.</span></p>
  </aside>

  <aside id="FN509">
    <p class="f"><a class="notebackref" href="#MT20_15"><span class="notemark">‡</span> 20:15</a> <span class="fk">Aut non licet. </span><span class="ft"> Stulta quæstio contra bonitatem Dei. Quærendum esset, non si daret quod non deberet: sed si non quod deberet. </span><span class="fk">An oculus tuus, </span><span class="ft"> etc. Vere Judæi pravam intentionem habuerunt qui prohibuerunt apostolos gentibus loqui, ut salvæ fierent.</span></p>
  </aside>

  <aside id="FN510">
    <p class="f"><a class="notebackref" href="#MT20_16"><span class="notemark">§</span> 20:16</a> <span class="fk">Sic erunt novissimi primi. </span><span class="ft"> AUG. Id est, Judæi de capite vertentur in caudam: et gentes de cauda in caput. Unde Moyses in Deuteronomii libro: </span><span class="fk">Advena qui tecum moratur, ascendet super te: ille erit in caput, et tu eris in caudam. </span><span class="ft"> Sed tamen nec omnes primi nec omnes novissimi ad numerum electorum pertinent.</span></p>
  </aside>

  <aside id="FN511">
    <p class="f"><a class="notebackref" href="#MT20_18"><span class="notemark">**</span> 20:18</a> <span class="fk">Ecce ascendimus, </span><span class="ft"> etc. HIER. Hoc sæpe eis dixerat, etc., usque ad resurrecturum non dubitent.</span></p>
  </aside>

  <aside id="FN512">
    <p class="f"><a class="notebackref" href="#MT20_19"><span class="notemark">††</span> 20:19</a> <span class="fk">Ad illudendum, </span><span class="ft"> etc. Ideo Dominus in mundo noluit prosperari sed gravia pati, ut ostenderet nos qui per delectationem cecidimus cum qua amaritudine redire debeamus.</span></p>
  </aside>

  <aside id="FN513">
    <p class="f"><a class="notebackref" href="#MT20_20"><span class="notemark">‡‡</span> 20:20</a> <span class="fk">Tunc accessit ad eum. </span><span class="ft"> Audita resurrectione putavit eum illico (immemor secundi adventus) regnaturum, et aviditate feminea præsentia cupit, immemor futurorum.</span></p>
  </aside>

  <aside id="FN514">
    <p class="f"><a class="notebackref" href="#MT20_21"><span class="notemark">§§</span> 20:21</a> <span class="fk">Dic ut, </span><span class="ft"> etc. Bonum desiderium, sed inconsiderata petitio. Et ideo non voluntas, non propositum culpatur, sed ignorantia: et si impetrare non debet simplicitas, non meretur confundi.</span></p>
  </aside>

  <aside id="FN515">
    <p class="f"><a class="notebackref" href="#MT20_22"><span class="notemark">***</span> 20:22</a> <span class="fk">Nescitis. </span><span class="ft"> Qui sedem gloriæ petitis vel quæritis, quam nondum meruistis, delectat culmen honoris quos nondum exercuit via laboris. </span><span class="fk">Potestis. </span><span class="ft"> Et hoc sciebat, quod ejus passionem poterant imitari; sed hoc dicit, ut eo interrogante, et illis respondentibus, omnes audiamus: quia nemo potest cum Christo regnare, nisi passionem ejus sit imitatus.</span></p>
  </aside>

  <aside id="FN516">
    <p class="f"><a class="notebackref" href="#MT20_23"><span class="notemark">†††</span> 20:23</a> <span class="fk">Calicem. </span><span class="ft"> Ut Jacobus ab Herode truncatus, et Joannes in ferventis olei dolium missus, et in Pathmos relegatus, animo non defuit martyrium. </span><span class="fk">Non est meum dare. </span><span class="ft"> Hoc est regnum cœlorum non est dantis sed accipientis. </span><span class="fk">Non enim personarum acceptio </span><span class="fk">est apud Deum: </span><span class="ft"> sed quicunque dignus est accipit, quod non paratum personæ est, sed vitæ. Si itaque tales estis qui consequamini, quod victoribus pater paravit, accipietis. Vel, non est meum dare superbis, quod adhuc estis, sed aliis quibus paratum est. Ergo et vos nolite esse quod estis, sed estote alii, id est, humiliamini qui jam vultis exaltari, et est paratum vobis.</span></p>
  </aside>

  <aside id="FN517">
    <p class="f"><a class="notebackref" href="#MT20_24"><span class="notemark">‡‡‡</span> 20:24</a> <span class="fk">Et audientes decem. </span><span class="ft"> Ut illi carnaliter petiverunt esse super omnes, sic et isti carnaliter contristati sunt esse aliquem ante se.</span></p>
  </aside>

  <aside id="FN518">
    <p class="f"><a class="notebackref" href="#MT20_30"><span class="notemark">§§§</span> 20:30</a> <span class="fk">Et ecce duo cæci. </span><span class="ft"> De istis unum commemorat Marcus, quia fuerat in illa civitate famosissimus: qui ex magna felicitate ejectus notissimæ erat miseriæ. Cæcus nempe et mendicus, unde et nomen ejus memorat, et nomen patris ejus Barthimæus Thimæi filius, quod in aliis non facile occurrit, nisi in Jairo, qui et in illo loco nobilis fuit. Famositas autem illuminati, magnam famam miraculo comparavit. Veniens Jericho unum illuminat quod Lucas ait, quia morti propinquans lumen Evangelii prædicavit Judæis, exiens duos, quia post resurrectionem Judæis, et gentibus. De quibus Marcus unum ponit, qui gentibus scribit.</span></p>
  </aside>

  <aside id="FN519">
    <p class="f"><a class="notebackref" href="#MT21_1"><span class="notemark">*</span> 21:1</a> <span class="fk">Et cum appropinquassent. </span><span class="ft"> Hic prætermittit Matthæus ea quæ facta sunt antequam intraret Jerosolymam, quæ alii prolixius tractant. </span><span class="fk">Et cum appropinquassent. </span><span class="ft"> Dominus spiritualiter Jerusalem appropinquavit quando incarnatus, Ecclesiam in qua est visio pacis visitavit, quam per confessionem sibi reconciliavit. Bethphage enim domus buccæ dicitur. </span><span class="fk">Bethphage. </span><span class="ft"> Bethphage erat viculus sacerdotum in monte Oliveti, in cujus montis latere est civitas Bethania. Bethphage, domus buccæ. Bethania, domus obedientiæ. Has Dominus pergens, Jerusalem sua præsentia sublimat, quia multos ante passionem docendo donis piæ confessionis et obedientiæ implevit. Sitæ autem sunt illæ civitates in monte Olivarum, id est, in Christo Domino, a quo unctio et lux omnibus venit; unde: </span><span class="fk">Non potest civitas abscondi super montem posita</span></p>
  </aside>

  <aside id="FN520">
    <p class="f"><a class="notebackref" href="#MT21_2"><span class="notemark">†</span> 21:2</a> <span class="fk">Et pullum. </span><span class="ft"> Pullus est populus gentium cui nullus doctorum frenum correctionis imposuit, liber et lascivus, qui et ipse vinculis peccatorum irretitus erat. </span><span class="fk">Omnes enim peccaverunt et egent gratia Dei</span><span class="ft"> Rom. 3.. Alii de solo pullo: Matthæus qui Hebræis scribit, et de asina dicit docens non desperari salutem Hebræis si pœniteant. Marcus dicit pullum ante januam in bivio inventum. Janua Christus, extra quam populus gentium stabat ligatus: non in una via fidei, sed in diversis erroribus.</span></p>
  </aside>

  <aside id="FN521">
    <p class="f"><a class="notebackref" href="#MT21_5"><span class="notemark">‡</span> 21:5</a> <span class="fk">Dicite filiæ Sion. </span><span class="ft"> Filia Sion, est Jerusalem sita in monte Sion. Mystice. Ecclesia pertinens ad supernam Jerusalem quæ est mater omnium nostrum, cujus non minima pars tunc erat in populo Isræl. </span><span class="fk">Rex. </span><span class="ft"> Ne dicatis: </span><span class="fk">Non habemus regem, nisi Cæsarem</span><span class="ft"> Joan. 19.. </span><span class="fk">Tibi. </span><span class="ft"> Si credis; contra te si non credis. </span><span class="fk">Super asinam, </span><span class="ft"> etc. Non ad litteram super utrumque sedit, sed in præcordiis utriusque populi. Potuit Dominus super utrumque ascendere, descendens de uno, et ascendens super alium.</span></p>
  </aside>

  <aside id="FN522">
    <p class="f"><a class="notebackref" href="#MT21_7"><span class="notemark">§</span> 21:7</a> <span class="fk">Et adduxerunt. </span><span class="ft"> Sic et apostoli mundum virtute Christi a potestate diaboli solverunt, et imposuerunt vestimenta super eum. Sed cætera turba, id est, Judæi vestimenta, id est, legis mandata sternunt, quia a Christianis erant conculcanda, in via, id est, in Christo. </span><span class="fk">Super eos. </span><span class="ft"> Vestes apostolorum sunt præcepta divina, et gratia spiritualis, quibus turpitudo carnis nostræ tegitur. His prius nudi populi, sed modo per apostolos ornati Christum habent sessorem. Minor turba non ponit vestes super asinam, sed in via nec ubi offendat: quia sancti martyres carnem exuentes, simplicioribus viam per exemplum suo sanguine parant.</span></p>
  </aside>

  <aside id="FN523">
    <p class="f"><a class="notebackref" href="#MT21_8"><span class="notemark">**</span> 21:8</a> <span class="fk">Ramos de arboribus, </span><span class="ft"> etc. Ramos vel frondes cædunt, quia verba et sententias de libris Patrum excerperunt vel exempla.</span></p>
  </aside>

  <aside id="FN524">
    <p class="f"><a class="notebackref" href="#MT21_9"><span class="notemark">††</span> 21:9</a> <span class="fk">Osanna. </span><span class="ft"> HIER. Osi, id est, salva, salvifica. Anna interjectio deprecantis, quasi salva obsecro. Osanna totum Hebraicum est, et significat quod adventus Christi salus mundi sit: unde sequitur: </span><span class="fk">Benedictus. Osanna, </span><span class="ft"> id est salva. </span><span class="fk">In excelsis. </span><span class="ft"> Quia adventus Christi non tantum hominum sed totius mundi salus est, terrena conjungens cœlestibus, </span><span class="fk">ut in nomine Jesu omne genu flectatur cœlestium, terrestrium et infernorum</span><span class="ft"> Phil. 2.. </span><span class="fk">In excelsis. </span><span class="ft"> Quia et angelorum salus quorum numerum implet.</span></p>
  </aside>

  <aside id="FN525">
    <p class="f"><a class="notebackref" href="#MT21_10"><span class="notemark">‡‡</span> 21:10</a> <span class="fk">Cum intrasset. </span><span class="ft"> Frequenter ingressus est civitatem Jerusalem, sed non cum his laudibus: non rex vocatur, quod semper fugerat, nisi modo cum ascendit passurus. Quod ideo factum est, ut amplius illorum adversum se excitaret invidiam, quia jam tempus passionis instabat.</span></p>
  </aside>

  <aside id="FN526">
    <p class="f"><a class="notebackref" href="#MT21_12"><span class="notemark">§§</span> 21:12</a> <span class="fk">Et ejiciebat. </span><span class="ft"> AUG. Ejecerat et ante alia vice, quod Joannes solus dicit: sed de hac ultima ejectione dicunt et alii. </span><span class="fk">Mensas numulariorum. </span><span class="ft"> Quia de omnibus partibus ad templum veniebant, vendebant sacerdotes non habentibus omnia animalia, etiam columbas quas pauperes offerrent, ut vendita postea reciperent oblationes. Sed quia aliqui nihil habebant unde emerent, posuerunt numularios, qui mutuo darent: et quia lex vetat usuram, pro ea varias species, id est, poma, uvas et hujuscemodi accipiebant; hos ejicit. Sic et mystice quotidie de Ecclesia ejicit. Et habet unius oriminis reos vendentes et ementes ecclesiastica officia. </span><span class="fk">Et cathedras vendentium. </span><span class="ft"> Quæ magistrorum sunt, id est, sacerdotium eorum destruit qui de impositione manus, per quam Spiritus sanctus datur, pretium accipiunt. Hinc est, quod hæresis Simonis damnatur. Ad litteram autem absurdum est dicere institores columbarum in cathedris sedere.</span></p>
  </aside>

  <aside id="FN527">
    <p class="f"><a class="notebackref" href="#MT21_13"><span class="notemark">***</span> 21:13</a> <span class="fk">Latronum. </span><span class="ft"> Latro est qui lucra sectatur, qui et non dantes corporaliter persequitur, et dantes necat spiritualiter, et dum læsionem proximi cogitat, quasi latro sedet in spelunca.</span></p>
  </aside>

  <aside id="FN528">
    <p class="f"><a class="notebackref" href="#MT21_14"><span class="notemark">†††</span> 21:14</a> <span class="fk">Et accesserunt. </span><span class="ft"> Mystice. Simplices peccatores ad se per pœnitentiam accedentes, prius cæcos in cognitione et claudos in operatione illuminando, et in vitam rectitudinis dirigendo quotidie sanat.</span></p>
  </aside>

  <aside id="FN529">
    <p class="f"><a class="notebackref" href="#MT21_15"><span class="notemark">‡‡‡</span> 21:15</a> <span class="fk">Mirabilia quæ, </span><span class="ft"> etc. Ut flagello unius et vilis tot ejici, mensas subverti, quo nihil mirabilius egit. Igneum et sidereum aliquid radiat ex ejus oculis, lucet in facie majestas deitatis.</span></p>
  </aside>

  <aside id="FN530">
    <p class="f"><a class="notebackref" href="#MT21_16"><span class="notemark">§§§</span> 21:16</a> <span class="fk">Dixit eis. </span><span class="ft"> Non patet calumniæ, non, ait, bene faciunt vel male, vel ætati parcite, sed temperat, et se tacente verba puerorum testimonio Scripturæ confirmat. </span><span class="fk">Infantium et lac. </span><span class="ft"> Testes miraculorum. Christi infantes dicuntur, non ætate, sed simplicitate. Lactentes quasi lacte, id est, miraculorum suavitate delectati, quæ dicuntur lac, panis vero doctrina perfecta.</span></p>
  </aside>

  <aside id="FN531">
    <p class="f"><a class="notebackref" href="#MT21_17"><span class="notemark">*</span> 21:17</a> <span class="fk">Abiit foras. </span><span class="ft"> Quia pauper, nullique adulatus, nullum in tanta urbe invenit hospitem, sed apud Lazarum receptus est.</span></p>
  </aside>

  <aside id="FN532">
    <p class="f"><a class="notebackref" href="#MT21_19"><span class="notemark">†</span> 21:19</a> <span class="fk">Fici arborem. </span><span class="ft"> Sicut multa dixit in parabolis, ita et fecit. Cur enim in ficu fructum quæreret, cujus tempus nondum esse quilibet sciret, et ob id æternæ sterilitati damnaret, nisi quia plebem quam docebat verbo terruit hic facto; ne quis habens folia, id est verba justitiæ sine fructu operum, mereatur excidi. </span><span class="fk">Folia. </span><span class="ft"> Traditiones Pharisæorum sine fructu veritatis, unde alius evangelista: nondum erat tempus salvationis Isræl, eo quod populus gentium nondum subintrasset, vel quia præteriit tempus fidei, cum spretus ad gentes transiit. </span><span class="fk">Nunquam ex te fructus. </span><span class="ft"> Non facit injuriam creator possidenti, si creatura sua ad arbitrium suum utitur, et ad utilitatem aliorum.</span></p>
  </aside>

  <aside id="FN533">
    <p class="f"><a class="notebackref" href="#MT21_20"><span class="notemark">‡</span> 21:20</a> <span class="fk">Et videntes. </span><span class="ft"> Passurus Dominus et scandalum crucis portaturus, discipulorum animos debuit signi anticipatione signare, unde et mirabantur, quod ficus aruit: potuit eadem virtute inimicos siccare nisi per patientiam eorum exspectasset salutem.</span></p>
  </aside>

  <aside id="FN534">
    <p class="f"><a class="notebackref" href="#MT21_21"><span class="notemark">§</span> 21:21</a> <span class="fk">Fidem. </span><span class="ft"> Perfectam fidem habet, qui per dilectionem operatur: hic potest montes transferre. Alii de peccato veniam obtinent si ipsi aliis dimittunt.</span></p>
  </aside>

  <aside id="FN535">
    <p class="f"><a class="notebackref" href="#MT21_22"><span class="notemark">**</span> 21:22</a> <span class="fk">Accipietis. </span><span class="ft"> Et si differatur ad tempus opportunum, et si non his quibus petitur tamen qui digne petunt.</span></p>
  </aside>

  <aside id="FN536">
    <p class="f"><a class="notebackref" href="#MT21_24"><span class="notemark">††</span> 21:24</a> <span class="fk">Interrogabo, </span><span class="ft"> etc. Poterat aperte confutare eos: sed ideo interrogat, ut suo vel silentio vel sententia damnentur, et in qua potestate hoc facit cognoscant per se, secundum illud: </span><span class="fk">Deus conteret dentes eorum in ore ipsorum. </span></p>
  </aside>

  <aside id="FN537">
    <p class="f"><a class="notebackref" href="#MT21_27"><span class="notemark">‡‡</span> 21:27</a> <span class="fk">Nec ego dico vobis. </span><span class="ft"> Duabus de causis occultatur veritas, vel quia non sunt capaces auditores, unde: </span><span class="fk">Habeo multa vobis dicere, sed non potestis portare modo; </span><span class="ft"> vel quia sunt contemptores, unde </span><span class="fk">Nolite sanctum dare canibus. </span></p>
  </aside>

  <aside id="FN538">
    <p class="f"><a class="notebackref" href="#MT21_28"><span class="notemark">§§</span> 21:28</a> <span class="fk">Homo quidam habebat duos filios, et accedens, </span><span class="ft"> etc. Facta sacerdotibus cauta responsione, statim infert parabolam, quæ et illos impietatis arguat, et ad gentes regnum Dei transferendum doceat.</span></p>
  </aside>

  <aside id="FN539">
    <p class="f"><a class="notebackref" href="#MT21_31"><span class="notemark">***</span> 21:31</a> <span class="fk">Dicunt ei. </span><span class="ft"> In quibusdam codicibus habetur, </span><span class="fk">pro</span><span class="ft"> primus, novissimus. Intelligunt enim veritatem, sed tergiversando nolunt dicere quod sentiunt, ut de baptismo Joannis.</span></p>
  </aside>

  <aside id="FN540">
    <p class="f"><a class="notebackref" href="#MT21_32"><span class="notemark">†††</span> 21:32</a> <span class="fk">Joannes in via justitiæ. </span><span class="ft"> Joannem Judæi contemnentes, nec viam justitiæ comprehenderunt, nec de operibus malis pœnitentiam egerunt. </span><span class="fk">Vos autem. </span><span class="ft"> GREG. Quia aperte nolebant respondere sapientiæ, in parabolis capiuntur.</span></p>
  </aside>

  <aside id="FN541">
    <p class="f"><a class="notebackref" href="#MT21_33"><span class="notemark">‡‡‡</span> 21:33</a> <span class="fk">Vineam. </span><span class="ft"> De qua Isaias cap. 4.. </span><span class="fk">Vinea Domini saba, </span><span class="ft"> etc. </span><span class="fk">Fodit in ea torcular. </span><span class="ft"> In fossione timor notatur, quia præcepta illa legalia non amore sed timore servabant.</span></p>
  </aside>

  <aside id="FN542">
    <p class="f"><a class="notebackref" href="#MT21_34"><span class="notemark">§§§</span> 21:34</a> <span class="fk">Tempus fructuum appropinquasset, </span><span class="ft"> etc. Bene tempus fructuum, non fructus: quia nullus fuit in illo contumaci populo.</span></p>
  </aside>

  <aside id="FN543">
    <p class="f"><a class="notebackref" href="#MT21_37"><span class="notemark">*</span> 21:37</a> <span class="fk">Novissime, </span><span class="ft"> etc. Vide patrisfamilias patientiam qui exspectat ad pœnitentiam. </span><span class="fk">Verebuntur. </span><span class="ft"> Quasi faciam quod meum est, ipsi videant quod suum est.</span></p>
  </aside>

  <aside id="FN544">
    <p class="f"><a class="notebackref" href="#MT21_38"><span class="notemark">†</span> 21:38</a> <span class="fk">Hic est hæres. </span><span class="ft"> Patet principes sacerdotum non per ignorantiam, sed per invidiam occidisse Jesum, cum scirent eum esse, cui dicitur: </span><span class="fk">Postula a me, et dabo tibi gentes hæreditatem tuam</span><span class="ft"> Psal. 2.; unde et consulentes sibi aiebant: </span><span class="fk">Si dimittimus eum sic</span><span class="ft"> Joan. 2., etc. </span><span class="fk">Habebimus hæreditatem. </span><span class="ft"> Hæreditas Christi quam resurgens possedit, Ecclesia est, quam moliebantur præripere Judæi: dum fide ejus exstincta justitiam quæ ex lege est, gentibus persuadere conabantur.</span></p>
  </aside>

  <aside id="FN545">
    <p class="f"><a class="notebackref" href="#MT21_39"><span class="notemark">‡</span> 21:39</a> <span class="fk">Ejecerunt extra vineam. </span><span class="ft"> Marcus mutat hunc ordinem, dicens: </span><span class="fk">Occiderunt et ejecerunt extra vineam</span><span class="ft"> Luc. 20., quasi vile cadaver. In quo notat pertinaciam, quia occiso Domino et resuscitato, a suis finibus eum excluserunt, et gentibus miserunt.</span></p>
  </aside>

  <aside id="FN546">
    <p class="f"><a class="notebackref" href="#MT21_42"><span class="notemark">§</span> 21:42</a> <span class="fk">Ædificantes. </span><span class="ft"> Qui de subdita plebe quasi Deo domum struere videbantur. </span><span class="fk">Et qui ceciderit, </span><span class="ft"> etc. Qui credit, et tamen peccat: cadit super illum lapis et non conteritur: sed constringitur, quia per patientiam ad salutem reservatur, sed cui lapis irruit, id est, qui negat, penitus conteritur, ut nec testa remaneat; vel cadit super eum qui modo contemnit et injuriis afficit, necdum penitus interiit, sed quassatur ut non ambulet rectus. Cadit super illum lapis, quando veniens in judicio opprimit, cum dicit: </span><span class="fk">Ite in ignem æternum. </span></p>
  </aside>

  <aside id="FN547">
    <p class="f"><a class="notebackref" href="#MT22_2"><span class="notemark">*</span> 22:2</a> <span class="fk">Simile factum. </span><span class="ft"> Iterum arguit per parabolas: non tacet quia exasperati sunt, sed pejorem iram Dei per aliam parabolam dicit eis esse venturam. </span><span class="fk">Nuptias. </span><span class="ft"> Nuptiarum thalamus est virginis uterus. De invitatis ad nuptias solus Matthæus narrat. Aliud simile ex parte Lucas dicit de cœna, id est, æterno convivio, de quo nemo ingressus repellitur, sicut de præsenti Ecclesia.</span></p>
  </aside>

  <aside id="FN548">
    <p class="f"><a class="notebackref" href="#MT22_4"><span class="notemark">†</span> 22:4</a> <span class="fk">Tauri. </span><span class="ft"> Quia prius prophetæ, et post apostoli ab infidelibus passi sunt: qui vobis modo sunt in exemplum quid sit vobis credendum. Venite, fide, cæteris concordando. Tauri sunt patres Veteris Testamenti, quibus indulta est licentia inimicos quasi cornu feriendi. Altilia ab alendo, id est pinguia interna charitate præcones Novi Testamenti, contemplationis penna superna petentes. Occisa, vel ab eo quod fuerant, vel per mortem carnis jam in requie positi.</span></p>
  </aside>

  <aside id="FN549">
    <p class="f"><a class="notebackref" href="#MT22_5"><span class="notemark">‡</span> 22:5</a> <span class="fk">Alius in villam. </span><span class="ft"> In villam ire est terreno labori immoderate incumbere. Negotiari vero, terrenis lucris inhiare.</span></p>
  </aside>

  <aside id="FN550">
    <p class="f"><a class="notebackref" href="#MT22_7"><span class="notemark">§</span> 22:7</a> <span class="fk">Rex autem. </span><span class="ft"> Supra homo dum invitabat et opera clementiæ agebat, nunc in ultione rex tan tum. </span><span class="fk">Et missis, </span><span class="ft"> etc. Missis exercitibus, id est, angelis per quos judicium exercebit, persequentes perdit: et civitatem, id est, carnem in qua habitaverunt cum anima in gehenna cremabit.</span></p>
  </aside>

  <aside id="FN551">
    <p class="f"><a class="notebackref" href="#MT22_8"><span class="notemark">**</span> 22:8</a> <span class="fk">Nuptiæ quidem paratæ. </span><span class="ft"> Omne sacramentum incarnationis peractum est, nativitas et passio. </span><span class="fk">Ad exitus, </span><span class="ft"> etc. Actiones sunt viæ: exitus, defectus actionum: quia plerumque facile convertuntur quos in terrenis actibus prospera nulla comitantur.</span></p>
  </aside>

  <aside id="FN552">
    <p class="f"><a class="notebackref" href="#MT22_11"><span class="notemark">††</span> 22:11</a> <span class="fk">Ut videret discumbentes. </span><span class="ft"> Id est, videri faciat judicandorum merita, et discernat. </span><span class="fk">Non restitum veste nuptiali. </span><span class="ft"> Confutatis autem Pharisæis supponit non omnes qui sunt in Ecclesia, esse dignos regno, ne torpeant sui.</span></p>
  </aside>

  <aside id="FN553">
    <p class="f"><a class="notebackref" href="#MT22_12"><span class="notemark">‡‡</span> 22:12</a> <span class="fk">Amice quomodo huc intrasti non habens vestem nuptialem? </span><span class="ft"> Amicus, quia ad nuptias invitatus. </span><span class="fk">Quomodo, </span><span class="ft"> impudentiæ arguit.</span></p>
  </aside>

  <aside id="FN554">
    <p class="f"><a class="notebackref" href="#MT22_13"><span class="notemark">§§</span> 22:13</a> <span class="fk">Ligatis manibus et pedibus. </span><span class="ft"> Ligantur pœna qui hic a malo noluerunt ligari, id est, cohiberi. Manus quæ non extensæ ad eleemosynam. Pedes tardi ad bonum. Ibi singula membra pœnis subjicientur, quæ hic singulis vitiis servierunt. </span><span class="fk">Exteriores, </span><span class="ft"> etc. Quia hic interiores habent tenebras cordis.</span></p>
  </aside>

  <aside id="FN555">
    <p class="f"><a class="notebackref" href="#MT22_14"><span class="notemark">***</span> 22:14</a> <span class="fk">Multi autem sunt vocati, pauci vero electi. </span><span class="ft"> Repulso uno, in quo omne corpus malorum exprimitur, generalis sententia infertur. </span><span class="fk">Multi autem </span><span class="fk">sunt vocati. </span><span class="ft"> Quasi dicat: Et si de uno dixi, de multis est intelligendum.</span></p>
  </aside>

  <aside id="FN556">
    <p class="f"><a class="notebackref" href="#MT22_16"><span class="notemark">†††</span> 22:16</a> <span class="fk">Cum Herodianis dicentes. </span><span class="ft"> Tanquam ignotis, ut facilius deciperent, quia timebant turbas. Quod per se non audent, præsidis manibus attentant. </span><span class="fk">Cum Herodianis. </span><span class="ft"> Id est, militibus Herodis. Sub Cæsare Augusto quando descriptio facta est, Judæa facta est tributaria. His tributis præpositus est Herodes Antipatris filius alienigena et proselytus, rex Judæis ab Augusto constitutus. Erat ergo seditio in populo, aliis dicentibus debere dari tributa, pro securitate et quiete, cum Romani pro omnibus militent. Pharisæis contra nitentibus, non debere populum Dei qui decimas solvit, et cætera quæ lex dicit, humanis legibus subjacere. Mittunt igitur Pharisæi si possent decipere. </span><span class="fk">Non est tibi cura, </span><span class="ft"> etc. Illuc provocant, ut Deum magis timeat quam Cæsarem: et ideo non debere solvi tributa dicat, ut Herodiani quasi auctorem seditionis teneant.</span></p>
  </aside>

  <aside id="FN557">
    <p class="f"><a class="notebackref" href="#MT22_18"><span class="notemark">‡‡‡</span> 22:18</a> <span class="fk">Hypocritæ. </span><span class="ft"> Quia aliud sunt, et aliud simulant.</span></p>
  </aside>

  <aside id="FN558">
    <p class="f"><a class="notebackref" href="#MT22_21"><span class="notemark">§§§</span> 22:21</a> <span class="fk">Reddite ergo. </span><span class="ft"> Vel sicut Cæsar exigit impressionem suæ imaginis, sic et Deus animam lumine sui vultus signatam.</span></p>
  </aside>

  <aside id="FN559">
    <p class="f"><a class="notebackref" href="#MT22_23"><span class="notemark">*</span> 22:23</a> <span class="fk">Sadducæi, </span><span class="ft"> etc. Duæ erant hæreses in Judæis. Pharisæorum qui præferebant justitiam traditionum et observationum: et Sadducæorum, qui et ipsi vindicabant sibi, quod nondum erant, id est justi. Sadducæi namque </span><span class="fk">justi</span><span class="ft"> interpretantur, qui resurrectionem corporum non credunt, et animas interire putant cum corpore, turpitudinem fabulæ fingunt, quæ deliramenti eos arguat qui resurrectionem asserunt. Potest autem fieri ut in gente eorum hoc aliquando acciderit.</span></p>
  </aside>

  <aside id="FN560">
    <p class="f"><a class="notebackref" href="#MT22_29"><span class="notemark">†</span> 22:29</a> <span class="fk">Erratis. </span><span class="ft"> Ideo quia nescitis Scripturas, Unde sequitur, ut nesciant virtutem Dei.</span></p>
  </aside>

  <aside id="FN561">
    <p class="f"><a class="notebackref" href="#MT22_30"><span class="notemark">‡</span> 22:30</a> <span class="fk">In resurrectione. </span><span class="ft"> Resurgent quidem corpora, quæ possent nubere et nubi: quod de his dicitur, qui habent membra genitalia: sed alia ratione non nubent.</span></p>
  </aside>

  <aside id="FN562">
    <p class="f"><a class="notebackref" href="#MT22_31"><span class="notemark">§</span> 22:31</a> <span class="fk">Non legistis. </span><span class="ft"> In Moyse quem recipitis, alioquin posset apertiora de resurrectione testimonia prophetarum dare: sed prophetas Sadducæi non recipiunt.</span></p>
  </aside>

  <aside id="FN563">
    <p class="f"><a class="notebackref" href="#MT22_32"><span class="notemark">**</span> 22:32</a> <span class="fk">Deus Abraham, </span><span class="ft"> etc. Qui jam mortui erant, quando hæc dicebat, ergo per hoc animas probat permanere post mortem: non enim diceretur Deus non exsistentium. Et sic introducitur et corporum resurrectio, quæ cum animabus bona vel mala gesserunt: </span><span class="fk">Deus Abraham, Deus Isaac et Deus Jacob. </span><span class="ft"> Per hoc probat æternitatem animarum, et statim infert: </span><span class="fk">Non est Deus mortuorum, </span><span class="ft"> etc., ut cum probaverit animas permanere post mortem, consequenter introduceretur etiam corporum resurrectio, quæ cum animabus bona vel mala gesserunt.</span></p>
  </aside>

  <aside id="FN564">
    <p class="f"><a class="notebackref" href="#MT22_34"><span class="notemark">††</span> 22:34</a> <span class="fk">Silentium. </span><span class="ft"> Nota venena invidiæ superari posse, sed difficile conquiescere. </span><span class="fk">Convenerunt. </span><span class="ft"> Ut multitudine vincerent quem non poterant ratione. In tentando conveniunt qui in doctrina contrarii sunt. Jam confutati erant in ostensione denarii, jam viderant etiam Sadducæos obmutescere, sed tamen malevolentia et livor nutrit impudentiam.</span></p>
  </aside>

  <aside id="FN565">
    <p class="f"><a class="notebackref" href="#MT22_35"><span class="notemark">‡‡</span> 22:35</a> <span class="fk">Tentans eum. </span><span class="ft"> Marcus ait, quod ei sapienter respondenti Dominus dixerit: </span><span class="fk">Non longe es a regno Dei. </span><span class="ft"> Potuit enim fieri, ut qui tentans venit, responso Dominico conversus sit. Vel tentatio non est mala quasi volentis decipere, sed causa volentis amplius experiri ignotum.</span></p>
  </aside>

  <aside id="FN566">
    <p class="f"><a class="notebackref" href="#MT22_37"><span class="notemark">§§</span> 22:37</a> <span class="fk">Diliges Dominum Deum tuum. </span><span class="ft"> Fictam conscientiam interrogantis Dominus primo responso percutit. </span><span class="fk">Deus tuus unus est. Non assumes nomen Dei tui in vanum. Observa diem sabbati. </span><span class="ft"> Hæc tria ad dilectionem Dei pertinent: Cujus cogites unitatem, veritatem, voluntatem. </span><span class="fk">Ex toto corde. </span><span class="ft"> Integritas fidei exprimitur. In tota anima, perfecta obedientia, exigitur. In tota mente, perseverantia ostenditur.</span></p>
  </aside>

  <aside id="FN567">
    <p class="f"><a class="notebackref" href="#MT22_42"><span class="notemark">***</span> 22:42</a> <span class="fk">De Christo. </span><span class="ft"> Sive venit, sive futurum creditis, quem purum hominem asseritis.</span></p>
  </aside>

  <aside id="FN568">
    <p class="f"><a class="notebackref" href="#MT22_44"><span class="notemark">†††</span> 22:44</a> <span class="fk">Dixit. </span><span class="ft"> Istud dicere est æqualem sibi filium generare. </span><span class="fk">Domino. </span><span class="ft"> Non secundum quod de eo natus, sed quod de patre semper fuit.</span></p>
  </aside>

  <aside id="FN569">
    <p class="f"><a class="notebackref" href="#MT22_45"><span class="notemark">‡‡‡</span> 22:45</a> <span class="fk">Quomodo. </span><span class="ft"> Repugnantia sunt hæc secundum vestrum intellectum.</span></p>
  </aside>

  <aside id="FN570">
    <p class="f"><a class="notebackref" href="#MT22_46"><span class="notemark">§§§</span> 22:46</a> <span class="fk">Et nemo poterat, </span><span class="ft"> etc. Nota venena invidiæ superari posse, sed difficile conquiescere.</span></p>
  </aside>

  <aside id="FN571">
    <p class="f"><a class="notebackref" href="#MT23_1"><span class="notemark">*</span> 23:1</a> <span class="fk">Tunc locutus est. </span><span class="ft"> Illis confutatis qui dolosi sunt, instruit eos qui idonei sunt, nihilominus hortans eos subjici illis propter sacerdotium et nominis dignitatem: non opera, sed doctrinam considerantes.</span></p>
  </aside>

  <aside id="FN572">
    <p class="f"><a class="notebackref" href="#MT23_4"><span class="notemark">†</span> 23:4</a> <span class="fk">Onera gravia. </span><span class="ft"> Legis mandata permistis suis traditionibus, secundum ea suadentes vivere: et non venire ad facilem et delectabilem gratiam Christi; unde supra: </span><span class="fk">Venite ad me qui laboratis et onerati estis. </span></p>
  </aside>

  <aside id="FN573">
    <p class="f"><a class="notebackref" href="#MT23_5"><span class="notemark">‡</span> 23:5</a> <span class="fk">Omnia vero. </span><span class="ft"> Dixit tales doctores audiendos esse, non imitandos: nunc ostendit causam propter quam non possunt credere Christo, id est quia omnia faciunt ut videantur ab hominibus. Non potest enim Christo cœlestia prædicanti credere, qui gloriam terrenam cupit.</span></p>
  </aside>

  <aside id="FN574">
    <p class="f"><a class="notebackref" href="#MT23_8"><span class="notemark">§</span> 23:8</a> <span class="fk">Vos autem. </span><span class="ft"> Duplici ratione ab his attendere jubet, ne eorum simulatione seducamur, vel ne æmulatione inflammemur.</span></p>
  </aside>

  <aside id="FN575">
    <p class="f"><a class="notebackref" href="#MT23_9"><span class="notemark">**</span> 23:9</a> <span class="fk">Unus est. </span><span class="ft"> Qui illuminat hominem, quod non alius homo, sed tantum exercet, docendo non intellectum præstat. </span><span class="fk">Pater vester. </span><span class="ft"> Deus dicitur Pater et Magister natura, homo indulgentia. Pater, ut honor ætati deferatur, non ut auctor vitæ habeatur. Magister, ex consortio veri magistri tanquam ejus nuntius: et pro reverentia ejus a quo mittitur, honoratur.</span></p>
  </aside>

  <aside id="FN576">
    <p class="f"><a class="notebackref" href="#MT23_13"><span class="notemark">††</span> 23:13</a> <span class="fk">Clauditis. </span><span class="ft"> Vel malo exemplo, vel mysteria Scripturarum tollendo. Exemplo enim et doctrina eorum qui magistri sunt, alii quidem Christum non recipiunt.</span></p>
  </aside>

  <aside id="FN577">
    <p class="f"><a class="notebackref" href="#MT23_15"><span class="notemark">‡‡</span> 23:15</a> <span class="fk">Circumitis. </span><span class="ft"> In toto orbe Evangelio detrahitis: et si quis vobis adhæret, duplæ pœnæ filius est: quia neque remissionem peccatorum accipit, et in eorum societatem incidit qui Christum sunt persecuti. Quisquis ejus Filius dicitur cujus opera agit. </span><span class="fk">proselytum. </span><span class="ft"> Proselyti sunt de gentibus in Synagogam recepti, quorum raritas per unum significatur, quia vix aliquis post Christum.</span></p>
  </aside>

  <aside id="FN578">
    <p class="f"><a class="notebackref" href="#MT23_16"><span class="notemark">§§</span> 23:16</a> <span class="fk">Quicunque. </span><span class="ft"> Pharisæi qui omnia fecerunt propter lucrum dicebant esse etiam sanctiora oblata quam templum vel altare: ut homines promptiores essent ad offerenda dona, quam ad preces fundendas in templo vel justitias faciendas. In quo non Dei timorem, sed suam cupiditatem attendebant. Ideo arguit eos Dominus stultitiæ et fraudulentiæ.</span></p>
  </aside>

  <aside id="FN579">
    <p class="f"><a class="notebackref" href="#MT23_22"><span class="notemark">***</span> 23:22</a> <span class="fk">In cœlo. </span><span class="ft"> Per creaturam: ubi non putatis perjurium esse, jurat in cœlo, id est, per subjectam creaturam jurat, et per divinitatem præsidentem creaturæ.</span></p>
  </aside>

  <aside id="FN580">
    <p class="f"><a class="notebackref" href="#MT23_23"><span class="notemark">†††</span> 23:23</a> <span class="fk">Væ vobis. </span><span class="ft"> Et hic arguit eos avaritiæ: quia nihil prætermittunt de his quæ ad commodum suum sunt. </span><span class="fk">Qui decimatis. </span><span class="ft"> Quia Deus præceperat omnium rerum decimas offerri propter alimoniam sacerdotum. Nota quod per eleemosynam aliqua impunitas non emitur in iniquitate manentibus. </span><span class="fk">Hæc oportuit. </span><span class="ft"> Ne eleemosynas fructum terræ videretur respuere, hæc addidit.</span></p>
  </aside>

  <aside id="FN581">
    <p class="f"><a class="notebackref" href="#MT23_24"><span class="notemark">‡‡‡</span> 23:24</a> <span class="fk">Duces cæci. </span><span class="ft"> Opinione religionis in minimis quæ lucrum habent diligentiam ostenditis: sed magna præcepta de judicio, fide et misericordia devoratis et negligitis. </span><span class="fk">Excolantes. </span><span class="ft"> Mystice. Culicis nomine seditiosus homicida Barabbas signatur: quia hoc animal strependo inquietat et sanguine delectatur. Cameli nomine propter humilitatem ad subeunda onera, Dominus intelligitur. Colunt ergo Judæi culicem, in est, minima observant, quia Barabbam qui non solverat sabbatum, dimiserunt, et camelum glutiunt, id est, majora contemnunt: quia Christum spiritualiter sabbatum insinuantem per judicium et misericordiam et fidem (quæ illi contemnunt) occiderunt.</span></p>
  </aside>

  <aside id="FN582">
    <p class="f"><a class="notebackref" href="#MT23_25"><span class="notemark">§§§</span> 23:25</a> <span class="fk">Væ vobis. </span><span class="ft"> Diversis similitudinibus simulationis et mendacii arguit pharisæos qui aliud hominibus ostendunt, aliud domi agunt. </span><span class="fk">Qui mundatis. </span><span class="ft"> Frustra sanctitatem exterius prætenditis, sicut si quis calicem mundet exterius, intus autem relinquat sordes: cum ejus usus sit interior. Lucas ita. </span><span class="fk">Stulte, qui fecit quod deforis est etiam id quod intus est, fecit</span><span class="ft"> Luc. 11., id est, qui utramque naturam hominis fecit, utramque mundari voluit. Nemo igitur putet fornicationem et hujusmodi corporalia vitia solummodo gravia esse, et avaritiam, et superbiam, et iram, et cætera spiritualia levia esse.</span></p>
  </aside>

  <aside id="FN583">
    <p class="f"><a class="notebackref" href="#MT23_26"><span class="notemark">*</span> 23:26</a> <span class="fk">Calicis. </span><span class="ft"> Per similitudinem, non quod in calice et paropside sit eorum superstitio.</span></p>
  </aside>

  <aside id="FN584">
    <p class="f"><a class="notebackref" href="#MT23_29"><span class="notemark">†</span> 23:29</a> <span class="fk">Qui ædificatis. </span><span class="ft"> Extruitis memoriam occisorum propter favorem vulgi, ut justi videamini, arguitis etiam facinora patrum vestrorum.</span></p>
  </aside>

  <aside id="FN585">
    <p class="f"><a class="notebackref" href="#MT23_31"><span class="notemark">‡</span> 23:31</a> <span class="fk">Itaque. </span><span class="ft"> Quia scelera patrum detestamini pro specie quidem sanctitatis; dum Christum persequendo et apostolos eadem facitis, facto probatis vos esse filios non solum carne, sed imitatione iniqua: et patet eos scientes peccare. Id est contra vos loquimini dum patres damnatis: similiter enim facitis.</span></p>
  </aside>

  <aside id="FN586">
    <p class="f"><a class="notebackref" href="#MT23_32"><span class="notemark">§</span> 23:32</a> <span class="fk">Et vos. </span><span class="ft"> Probato quod filii sunt homicidarum, ponit id ad quod tendebat: </span><span class="fk">Et vos implete, </span><span class="ft"> quod illis defuit implete, illi prophetas, vos Dominum prophetarum occidite. Non jubet, sed quod facturi sunt ostendit.</span></p>
  </aside>

  <aside id="FN587">
    <p class="f"><a class="notebackref" href="#MT23_33"><span class="notemark">**</span> 23:33</a> <span class="fk">Quomodo fugietis. </span><span class="ft"> HIER. Sepulcra sanctorum ædificando, an potius corda a malitia mundando. Liberabunt vos sancti, quorum sepulcra ornatis? Non certe. Sancti non sunt amici inimicis Dei: frustra sanctos honorant, qui sanctitatem spernunt.</span></p>
  </aside>

  <aside id="FN588">
    <p class="f"><a class="notebackref" href="#MT23_34"><span class="notemark">††</span> 23:34</a> <span class="fk">Sapientes. </span><span class="ft"> Qui sciunt quem proferant sermonem. </span><span class="fk">Scribas. </span><span class="ft"> In lege peritos.</span></p>
  </aside>

  <aside id="FN589">
    <p class="f"><a class="notebackref" href="#MT23_35"><span class="notemark">‡‡</span> 23:35</a> <span class="fk">Ut veniat super vos. </span><span class="ft"> Non hos tantum præsentes dicit, sed omnem generationem malorum præcedentem et futuram: quia omnes una civitas sunt, unum corpus diaboli. </span><span class="fk">Abel justi. </span><span class="ft"> Justitia Abel approbata est per munerum acceptionem. </span><span class="fk">Usque ad sanguinem. </span><span class="ft"> Cur usque adhuc, cum multi post hunc occisi ante natalem Christi, et Christo nato mox pueri ab hac generatione sunt perempti? Sed quia Abel pastor ovium fuit necatusque in agro: Zacharias sacerdos necatus est in atrio templi: utriusque gradus martyres et laicos et officio altaris mancipatos, sub eorum voluit intimare vocabulis. Zacharias qui occisus est a rege Joas inter templum et altare, ut historia Regum narrat, filius fuit Joiadæ, et in Evangelio quo utuntur Nazaræi, pro filio Barachiæ legitur filius Joiadæ. Sed ut justitia Joiadæ sacerdotis prædicetur, ipse Barachias vocatur, id est, benedictus Domini. Iste Zacharias de duodecim prophetis unus erat, sicut pater Joannis de prophetis unus erat.</span></p>
  </aside>

  <aside id="FN590">
    <p class="f"><a class="notebackref" href="#MT23_36"><span class="notemark">§§</span> 23:36</a> <span class="fk">Super generationem. </span><span class="ft"> Quæ a primo parricida usque ad ultimum perditionis filium computatur: quasi, similes erunt in pœna sicut sunt et in culpa.</span></p>
  </aside>

  <aside id="FN591">
    <p class="f"><a class="notebackref" href="#MT23_37"><span class="notemark">***</span> 23:37</a> <span class="fk">Jerusalem. </span><span class="ft"> Quasi dicat: Rei estis sanguinis, et merito, quia multoties misi ad vos congregandos, et noluistis. </span><span class="fk">Quoties. </span><span class="ft"> Ac si dicat: Ego volui, et tu noluisti, et quotquot congregavi mea voluntate semper efficaci te nolente feci, quia semper ingrata fuisti. </span><span class="fk">Gallina. </span><span class="ft"> Hoc animal magnum affectum habet in filios, ita ut eorum infirmitate affecta infirmetur, et eos alis protegens contra milvum pugnet. Sic Dei sapientia per carnem infirmata, protegit nos et defendit a diabolo.</span></p>
  </aside>

  <aside id="FN592">
    <p class="f"><a class="notebackref" href="#MT23_38"><span class="notemark">†††</span> 23:38</a> <span class="fk">Relinquetur. </span><span class="ft"> Civitas auxilio Dei nudata suæ ditioni relinquetur, quæ bene derelicta est, cum a Deo derelinquitur.</span></p>
  </aside>

  <aside id="FN593">
    <p class="f"><a class="notebackref" href="#MT23_39"><span class="notemark">‡‡‡</span> 23:39</a> <span class="fk">Benedictus qui venit. </span><span class="ft"> Hoc turbæ dixerunt Domino venienti Jerusalem. Quod autem his transactis hic Dominus dicit, cogit mystice intelligi de adventu charitatis suæ, ubi confitebuntur Filium quem crucifixerunt.</span></p>
  </aside>

  <aside id="FN594">
    <p class="f"><a class="notebackref" href="#MT24_2"><span class="notemark">*</span> 24:2</a> <span class="fk">Non relinquetur hic lapis super lapidem. </span><span class="ft"> Mystice. Recedente Domino de templo omnia legis ædificia et compositio mandatorum ista destructa est, ut nihil possit a Judæis impleri. Divinitus autem provisum est, ut crescente Evangelii gratia templum illud cum suis cæremoniis tolleretur, ne quis infirmus in fide illis stantibus Judaismi occasionem haberet. Idem qui comminatus est verbo, ostendit signo, dum egreditur ab illis facta comminatione.</span></p>
  </aside>

  <aside id="FN595">
    <p class="f"><a class="notebackref" href="#MT24_3"><span class="notemark">†</span> 24:3</a> <span class="fk">Sedente autem. </span><span class="ft"> Ubi Marcus ait, </span><span class="fk">contra templum. </span><span class="ft"> Sedet contra templum cum de ruina ejus et excidio gentis disputat ut et corporis situs verbis suis congruat. Mystice. Sedet in monte Oliveti, id est in Ecclesia quietus manens superborum detestatur arrogantiam. </span><span class="fk">Dic nobis. </span><span class="ft"> Quia dixit omnia destruenda, tempus et signa destructionis quærunt. Tria quærunt: quo tempore destruenda Jerusalem sit? quo venturus Christus? quo consummatio sæculi ventura sit?</span></p>
  </aside>

  <aside id="FN596">
    <p class="f"><a class="notebackref" href="#MT24_4"><span class="notemark">‡</span> 24:4</a> <span class="fk">Videte. </span><span class="ft"> Cum hæc fient, ne putemus instare diem Domini, cujus signum perspicue ponitur in sequentibus. Præmunit ne turbentur vel deficiant per deceptionem, ut per Simonem Magum, vel per tribulationem et persecutionem, ut per Neronem. Nota hæc venientia ante excidium Jerusalem similia sunt et eadem fere cum his quæ fient in consummatione sæculi, et loquitur ita de uno quasi de alio.</span></p>
  </aside>

  <aside id="FN597">
    <p class="f"><a class="notebackref" href="#MT24_5"><span class="notemark">§</span> 24:5</a> <span class="fk">multi. </span><span class="ft"> Imminente Jerusalem excidio multi fuerunt principes qui se dicerent esse Christos, et tempus libertatis prope esse. Multi in Ecclesia temporibus apostolorum, qui præter alia falsa dicerent instare diem Domini.</span></p>
  </aside>

  <aside id="FN598">
    <p class="f"><a class="notebackref" href="#MT24_6"><span class="notemark">**</span> 24:6</a> <span class="fk">Audituri. </span><span class="ft"> Hæc in Judæa a passione Domini abundaverunt: quibus ne territi apostoli Jerusalem et Judæam deserant admonentur, quia non statim finis, sed post quadraginta duos annos.</span></p>
  </aside>

  <aside id="FN599">
    <p class="f"><a class="notebackref" href="#MT24_8"><span class="notemark">††</span> 24:8</a> <span class="fk">Hæc autem. </span><span class="ft"> Hæc autem omnia sunt initia, non consummatio quasi præconia Antichristi, vel excidii urbis. Hæc partim ad eversionem Judæorum, partim ad diem judicii pertinent, quia ita apostoli interrogaverunt de utroque.</span></p>
  </aside>

  <aside id="FN600">
    <p class="f"><a class="notebackref" href="#MT24_9"><span class="notemark">‡‡</span> 24:9</a> <span class="fk">Tunc tradent. </span><span class="ft"> Quo merito hæc Judæis eveniant subdit, qui post occisionem Christi, nominis et fidei ejus præcones persecuti sunt.</span></p>
  </aside>

  <aside id="FN601">
    <p class="f"><a class="notebackref" href="#MT24_11"><span class="notemark">§§</span> 24:11</a> <span class="fk">Et multi pseudoprophetæ. </span><span class="ft"> Quidam hoc ad eversionem Judæorum referunt. Sed tunc inter eos, quia nullus erat fidelis, ad quem fieret exhortatio; melius hoc accipitur de hæreticis, quorum primus Simon Magus fuit. Extremus major omnibus, Antichristus est. Diligenter intuendum est, quod signorum ad excidium urbis, quod ad diem Domini referatur. Respondit enim Dominus, quæ ex illo tempore erant secutura sive de excidio Jerusalem sive de adventu suo.</span></p>
  </aside>

  <aside id="FN602">
    <p class="f"><a class="notebackref" href="#MT24_14"><span class="notemark">***</span> 24:14</a> <span class="fk">Et prædicabitur. </span><span class="ft"> Quia noverat Dominus corda discipulorum de excidio et perditione suæ gentis contristanda, hæc solatio relevat ut scirent multo plures socios gaudii æterni de toto orbe colligendos. Adhuc tenete hoc signum, quod non instet dies Domini vel desolatio Jerusalem antequam apostoli toto orbe dispersi sint, præter duos Jacobos, qui primitus in Judæa interfecti sunt. Dispersi, inquam, ut si dolerent de perditione suæ gentis, solatium habeant plures socios de omni gente collectos.</span></p>
  </aside>

  <aside id="FN603">
    <p class="f"><a class="notebackref" href="#MT24_15"><span class="notemark">†††</span> 24:15</a> <span class="fk">Abominationem, </span><span class="ft"> etc. Vel si de excidio urbis, abominatio, id est idolum. Pilatus enim posuit imaginem Cæsaris in templo desolato. Vel hoc dicitur de statua Adriani equestri, quæ in ipso sanctorum loco longo tempore stetit.</span></p>
  </aside>

  <aside id="FN604">
    <p class="f"><a class="notebackref" href="#MT24_16"><span class="notemark">‡‡‡</span> 24:16</a> <span class="fk">Tunc qui in Judæa. </span><span class="ft"> Hæc ad litteram facta sunt, cum, appropinquante exterminio Judæorum, oraculo moniti omnes Christiani fugerunt in regnum Agrippæ qui parebat Romanis.</span></p>
  </aside>

  <aside id="FN605">
    <p class="f"><a class="notebackref" href="#MT24_22"><span class="notemark">§§§</span> 24:22</a> <span class="fk">Et nisi. </span><span class="ft"> Quæ ergo spes electis, nisi gratia Dei, quæ dat patientiam piis, ut citius demat potentiam impiis? Quanto enim erit hæc tribulatio gravior, tanto erit brevitate moderatior. Vel dierum nomine, ipsa mala significantur. </span><span class="fk">Breviati fuissent. </span><span class="ft"> Non mensura, sed numero, ne mora temporum fides concutiatur credentium. Erunt enim hæc mala tribus annis, et dimidio tantum. </span><span class="fk">Ecce hic Christus. </span><span class="ft"> Habet unaquæque hæresis, vel certas mundi partes, unde dicitur: </span><span class="fk">Ecce hic et ecce illic. </span><span class="ft"> Vel in occultis aut in obscuris conventiculis curiositatem hominum decipit, unde dicitur: </span><span class="fk">Ecce in cubilibus, ecce in deserto. </span><span class="ft"> Multi erunt qui non credent Christum esse communem salutem omnium, sed quorumdam, unde dicitur: </span><span class="fk">hic aut illic. </span></p>
  </aside>

  <aside id="FN606">
    <p class="f"><a class="notebackref" href="#MT24_24"><span class="notemark">*</span> 24:24</a> <span class="fk">Si fieri posset. </span><span class="ft"> Id est, si aliquo modo fieri posset, ut Dei præfinitio mutaretur, et ideo non de veris intelligi potest electis. </span><span class="fk">Electi. </span><span class="ft"> Non quod divina electio frustretur, sed qui judicio humano videntur electi.</span></p>
  </aside>

  <aside id="FN607">
    <p class="f"><a class="notebackref" href="#MT24_26"><span class="notemark">†</span> 24:26</a> <span class="fk">Ecce in deserto. </span><span class="ft"> Multi etiam credunt non venire in publicum, sed in deserto. Multi credunt Christum dedisse secretiora præcepta fidei aliis, non omnibus, unde dicitur, </span><span class="fk">in penetralibus. Nolite credere, </span><span class="ft"> quod Christus in deserto vel in penetralibus, sed quod fides ejus ab Oriente in Occidentem in catholicis fulget clara et manifesta. Ne ergo credatur schismaticis. Nomine Orientis et Occidentis totum orbem designat.</span></p>
  </aside>

  <aside id="FN608">
    <p class="f"><a class="notebackref" href="#MT24_31"><span class="notemark">‡</span> 24:31</a> <span class="fk">A summis cœlorum. </span><span class="ft"> Ne quis putaret a quatuor plagis terræ, et non a cunctis finibus ejus, simul et mediterraneis regionibus electos esse congregandos, subditur: </span><span class="fk">A summo terræ usque ad </span><span class="fk">summum cœli, </span><span class="ft"> id est, ab extremis terræ finibus per directum usque ad ultimos terminos ejus: ubi longe aspicientibus circulus cœli terræ videtur insidere.</span></p>
  </aside>

  <aside id="FN609">
    <p class="f"><a class="notebackref" href="#MT24_32"><span class="notemark">§</span> 24:32</a> <span class="fk">Ab arbore. </span><span class="ft"> Mystice. A populo Isræl, in quo cæcitas ex parte contigit: et fuit ficus damnata. Sed cum de arido ligno ramus fidei et charitatis in eo viruerit, et folia, id est, verba prædicationis exorta fuerint, prope est æstas, quæ exspectatur, id est, æterna serenitas et renascentium desiderata novitas. Cum enim tandem ablata perfidia Isræl omnis salvus fiet, prope esse diem judicii non dubitandum est.</span></p>
  </aside>

  <aside id="FN610">
    <p class="f"><a class="notebackref" href="#MT24_35"><span class="notemark">**</span> 24:35</a> <span class="fk">Cœlum et terra. </span><span class="ft"> Innovabuntur, deposita priori forma, permanente autem substantia, unde dicitur: </span><span class="fk">Terra in æternum stabit. </span></p>
  </aside>

  <aside id="FN611">
    <p class="f"><a class="notebackref" href="#MT24_36"><span class="notemark">††</span> 24:36</a> <span class="fk">De die. </span><span class="ft"> Ne forte auditis signis, quærerent etiam illius diei certum terminum, ait: De die novissima, post quot annos vel dies ventura sit, nolite esse solliciti, nulli diffinitum est, quod vel in die vel in nocte judicium futurum sit, sed pro manifestatione dicitur dies, vel pro occultatione nox. </span><span class="fk">Nemo scit, </span><span class="ft"> etc. In quibusdam codicibus additur, </span><span class="fk">neque Filius. </span><span class="ft"> Qui quidem omnia scit cum Patre, sed non facit homines scire, sicut Apostolus ait: </span><span class="fk">In eo esse absconditos thesauros sapientiæ et scientiæ</span><span class="ft"> II Col. 2.. Non facit scire, quia inutiliter sciretur. Sed semper simus incerti de adventu judicis, ut sic quotidie vivamus quasi in alia die judicandi simus. Neque electi angeli quemquam scire fecerunt. Vel nulli sanctorum angelorum concessit Deus notitiam diei hujus, neque filio adoptivo, id est, neque ulli sanctorum hominum.</span></p>
  </aside>

  <aside id="FN612">
    <p class="f"><a class="notebackref" href="#MT24_37"><span class="notemark">‡‡</span> 24:37</a> <span class="fk">Sicut autem. </span><span class="ft"> Subitum adventus sui diem plurimis affirmat exemplis: nam et fulguri cito omnia transvolanti comparavit et diebus Nœ, vel Loth secundum alium evangelistam æquiparat.</span></p>
  </aside>

  <aside id="FN613">
    <p class="f"><a class="notebackref" href="#MT24_38"><span class="notemark">§§</span> 24:38</a> <span class="fk">Comedentes et bibentes, nubentes, </span><span class="ft"> etc. Non alimenta et nuptiæ, sed immoderatus licitorum usus arguitur. Post bella, fames, terræmotus, etc., tunc brevis sequetur pax, ut fidelis probetur, an transactis malis speret judicem venturum, unde dicitur: </span><span class="fk">Cum enim dixerint pax et securitas, tunc repentinus eis superveniet interitus</span><span class="ft"> I Thess. 5..</span></p>
  </aside>

  <aside id="FN614">
    <p class="f"><a class="notebackref" href="#MT24_40"><span class="notemark">***</span> 24:40</a> <span class="fk">Tunc, </span><span class="ft"> etc. Lucas, </span><span class="fk">in illa nocte, </span><span class="ft"> id est, in illa tribulatione qua probantur, in qua alii permanent, alii cadunt. </span><span class="fk">Duo erunt. </span><span class="ft"> Duæ differentiæ prædictorum sunt in Ecclesia, quasi in agro laborantium, eorum qui sincere Christum annuntiant, et eorum qui verbum Dei adulterant.</span></p>
  </aside>

  <aside id="FN615">
    <p class="f"><a class="notebackref" href="#MT24_41"><span class="notemark">†††</span> 24:41</a> <span class="fk">Duæ molentes. </span><span class="ft"> Duæ differentiæ sequentium orbem rerum mobilium, qui feminino genere designantur, quia majorum consilio reguntur feminæ a viris. </span><span class="fk">Duo in lecto. </span><span class="ft"> Qui otium eligunt et quietem, quæ significantur nomine lecti, nec sæcularibus, nec ecclesiasticis negotiis occupati. </span><span class="fk">Unus assumetur. </span><span class="ft"> Qui propter Deum continere studet, ut sine sollicitudine vivens cogitet quæ Dei sunt. Qui autem humana laude vel aliqua vitiorum corruptione monasticam vitam elegerit, relinquetur a Deo. Non sunt alia genera hominum, quam hæc tria in Ecclesia. Unde Ezechiel tres viros liberatos vidit, Nœ, Daniel et Job, id est rectores ut Nœ, continentes ut Daniel, conjugatos ut Job. Et secundum hæc tria genera hominum, tres supponit parabolas. In prima agit de laborantibus in agro, quod est ubi dicit: </span><span class="fk">Vigilate ergo. </span><span class="ft"> In secunda agit de exsistentibus in lecto, quod est ubi dicit: </span><span class="fk">Simile est regnum cœlorum decem virginibus. </span><span class="ft"> In tertia agit de molentibus in mola, quod est ubi dicit: </span><span class="fk">Sicut enim homo peregre proficiscens, </span><span class="ft"> etc.</span></p>
  </aside>

  <aside id="FN616">
    <p class="f"><a class="notebackref" href="#MT24_42"><span class="notemark">‡‡‡</span> 24:42</a> <span class="fk">Vigilate ergo. </span><span class="ft"> HIER. Non dixit quia nescimus, sed quia nescitis, ut ostendat se diem judicii non ignorare.</span></p>
  </aside>

  <aside id="FN617">
    <p class="f"><a class="notebackref" href="#MT24_43"><span class="notemark">§§§</span> 24:43</a> <span class="fk">Si sciret, </span><span class="ft"> etc. Nesciente patrefamilias fur domum perfodit, quia dum a sui custodia spiritus dormit, improvisa mors carnis habitaculum irrumpit, et ad supplicium trahit. Furi autem resisteret si vigilaret, quia adventum judicis occulte venientem præcavens occurreret pœnitendo.</span></p>
  </aside>

  <aside id="FN618">
    <p class="f"><a class="notebackref" href="#MT24_45"><span class="notemark">*</span> 24:45</a> <span class="fk">Quis putas est fidelis servus. </span><span class="ft"> Tribus similitudinibus, fulguris, furis, et submersionis Pentapolis, terrorem judicii introduxit communiter ad omnes, ut vigilarent et parati essent. Nunc specialiter ad prælatos loquitur qui humiles, prudentes, non appetentes bonum propter lucrum temporale, sed verbo et exemplo et opere debent pascere oves. </span><span class="fk">Quis putas, </span><span class="ft"> quasi dicat: Admonendi estis. Nam quam rarus est Domino propter Dominum serviens, oves Christi non ad lucrum, sed amore Christi pascens. </span><span class="fk">Prudens. </span><span class="ft"> In futuro sibi providens. </span><span class="fk">Quem constituit. </span><span class="ft"> Quam rarus qui sit vocatus a Deo tanquam Aaron et non magis se ingesserit, et qui non magis se pascat quam oves.</span></p>
  </aside>

  <aside id="FN619">
    <p class="f"><a class="notebackref" href="#MT24_46"><span class="notemark">†</span> 24:46</a> <span class="fk">Beatus ille. </span><span class="ft"> Æterna autem beatitudine glorificandus est qui Domino veniente ad judicium repertus fuerit fideliter annonam verbi ministrans et in cura gregis vigilans. Rarus invenitur fidelis vel prudens, sed qui talis invenitur beatus est.</span></p>
  </aside>

  <aside id="FN620">
    <p class="f"><a class="notebackref" href="#MT24_47"><span class="notemark">‡</span> 24:47</a> <span class="fk">Super. </span><span class="ft"> Id est, super omnia cœlestis regni gaudia, cæteros, id est, bonos auditores faciet discumbere, et transiens ministrabit eis.</span></p>
  </aside>

  <aside id="FN621">
    <p class="f"><a class="notebackref" href="#MT24_49"><span class="notemark">§</span> 24:49</a> <span class="fk">Percutere conservos. </span><span class="ft"> Injuriis afficere vel infirmorum conscientias pravo verbo vel exemplo vitiare. Unde Lucas ait </span><span class="fk">servos vel ancillas</span><span class="ft"> Luc. 12., quorum quanta infirmior est ætas vel sexus, tanto facilior est ruina.</span></p>
  </aside>

  <aside id="FN622">
    <p class="f"><a class="notebackref" href="#MT24_51"><span class="notemark">**</span> 24:51</a> <span class="fk">Cum hypocritis, </span><span class="ft"> etc. Cum illis scilicet qui erant in agro et qui molebant, et nihilominus derelicti sunt. Qui dicuntur hypocritæ, et in agro, et in mola, id est, qui bona videbantur facere, sed exitus diversæ voluntatis apparuit. </span><span class="fk">Fletus</span><span class="ft"> Per similitudinem membrorum magnitudo ostenditur tormentorum.</span></p>
  </aside>

  <aside id="FN623">
    <p class="f"><a class="notebackref" href="#MT25_1"><span class="notemark">*</span> 25:1</a> <span class="fk">Decem virginibus. </span><span class="ft"> Virgines sunt omnes qui se a luxu sæculi continent. </span><span class="fk">Et sponsæ. </span><span class="ft"> Omnes simul sunt sponsa quæ modo desponsata est virgo a corruptione sæculi. Nubet, cum mortalis immortali conjungetur.</span></p>
  </aside>

  <aside id="FN624">
    <p class="f"><a class="notebackref" href="#MT25_2"><span class="notemark">†</span> 25:2</a> <span class="fk">Quinque. </span><span class="ft"> Quia quinquepertita est continentia in carnalibus illecebris, videlicet ut in quinque sensibus contineant se a voluptatibus.</span></p>
  </aside>

  <aside id="FN625">
    <p class="f"><a class="notebackref" href="#MT25_5"><span class="notemark">‡</span> 25:5</a> <span class="fk">Moram autem faciente sponso. </span><span class="ft"> Quia non est parum temporis inter priorem et secundum adventum Christi. </span><span class="fk">Dormitaverunt omnes et dormierunt. </span><span class="ft"> Quia postea suscitandi.</span></p>
  </aside>

  <aside id="FN626">
    <p class="f"><a class="notebackref" href="#MT25_6"><span class="notemark">§</span> 25:6</a> <span class="fk">Media autem nocte clamor factus est. </span><span class="ft"> Id est, nullo sciente vel sperante. Unde </span><span class="fk">Dies Domini sicut fur in nocte veniet</span><span class="ft"> I Thess. 3..</span></p>
  </aside>

  <aside id="FN627">
    <p class="f"><a class="notebackref" href="#MT25_8"><span class="notemark">**</span> 25:8</a> <span class="fk">Date nobis de oleo, </span><span class="ft"> etc. Quorum facta aliena fulciuntur, laude eadem subtracta deficiunt, et de consuetudine id semper inquirunt, unde gaudere animus solet. Itaque hominum qui corda non vident, testimonium volunt habere apud Deum, qui cordis inspector est. </span><span class="fk">Exstinguuntur. </span><span class="ft"> Id est, adventu judicis intus obscurantur, et a Deo non habent mercedem, quia receperunt laudem.</span></p>
  </aside>

  <aside id="FN628">
    <p class="f"><a class="notebackref" href="#MT25_9"><span class="notemark">††</span> 25:9</a> <span class="fk">Ne forte. </span><span class="ft"> Quia quisque pro se rationem reddet, nec alieno testimonio juvatur quis apud Deum, cui secreta patent, et vix sibi quisque sufficit ut ei perhibeat testimonium conscientia sua. </span><span class="fk">Ne forte</span><span class="ft"> unusquisque pro suis operibus mercedem suscipiet, nec possunt in die judicii aliorum virtutes, aliorum vitia sublevare. </span><span class="fk">Ad vendentes. </span><span class="ft"> Vendentes sunt adulatores, quia dant laudem et accipiunt aliquam mercedem.</span></p>
  </aside>

  <aside id="FN629">
    <p class="f"><a class="notebackref" href="#MT25_10"><span class="notemark">‡‡</span> 25:10</a> <span class="fk">Dum autem. </span><span class="ft"> Inclinantibus se illis in ea quæ foris sunt, et solita gaudia requirentibus, cum interna non noverunt, venit ille qui judicat. </span><span class="fk">Clausa est. </span><span class="ft"> Post judicium magna est ejus severitas, cujus est ante ineffabilis misericordia.</span></p>
  </aside>

  <aside id="FN630">
    <p class="f"><a class="notebackref" href="#MT25_11"><span class="notemark">§§</span> 25:11</a> <span class="fk">Novissime vero. </span><span class="ft"> Per veram pœnitentiam, per infructuosas lacrymas pulsant foris relictæ. Non dicitur quod emerunt oleum: quia nullo jam remanente gaudio de alienis laudibus, in angustiis redeunt ad implorationem Dei.</span></p>
  </aside>

  <aside id="FN631">
    <p class="f"><a class="notebackref" href="#MT25_13"><span class="notemark">***</span> 25:13</a> <span class="fk">Vigilate. </span><span class="ft"> Videlicet ut testimonium bonæ conscientiæ nobis præparemus, ne cum fatuis virginibus foris remaneamus. </span><span class="fk">Nescitis diem neque horam. </span><span class="ft"> Non solum diem judicii, sed diem mortis cujusque, vel horam in qua qui paratus invenitur, et tunc paratus invenietur. Et quia paratos nos invenire desiderat, subjicit aliam de eadem re parabolam.</span></p>
  </aside>

  <aside id="FN632">
    <p class="f"><a class="notebackref" href="#MT25_14"><span class="notemark">†††</span> 25:14</a> <span class="fk">Peregre proficiscens vocavit servos suos, </span><span class="ft"> etc. Locus carnis terra est, ergo Christi carnem nostram ad peregrina duxit, quando cœlum ascendit.</span></p>
  </aside>

  <aside id="FN633">
    <p class="f"><a class="notebackref" href="#MT25_15"><span class="notemark">‡‡‡</span> 25:15</a> <span class="fk">Et profectus est statim. </span><span class="ft"> Non locum mutans, sed liberam eis potestatem operandi permittens.</span></p>
  </aside>

  <aside id="FN634">
    <p class="f"><a class="notebackref" href="#MT25_16"><span class="notemark">§§§</span> 25:16</a> <span class="fk">Operatus est in eis. </span><span class="ft"> A visibilibus se custodiendo, alios pro posse exhortando, ut de visibilibus ad invisibilia transeant. Vel utrique sexui prædicando, et de bonis moribus informando geminavit accepta talenta.</span></p>
  </aside>

  <aside id="FN635">
    <p class="f"><a class="notebackref" href="#MT25_19"><span class="notemark">*</span> 25:19</a> <span class="fk">Posuit autem. </span><span class="ft"> Cœpit singulorum actus discutere accusante conscientia unumquemque vel excusante.</span></p>
  </aside>

  <aside id="FN636">
    <p class="f"><a class="notebackref" href="#MT25_20"><span class="notemark">†</span> 25:20</a> <span class="fk">Ecce alia quinque. </span><span class="ft"> Quotquot ab errore convertit, tot Domino obtulit, testimonium sibi dante conscientia, quod per gratiam sibi datam non tantum sibi profuit, sed etiam quos potuit lucrifecit.</span></p>
  </aside>

  <aside id="FN637">
    <p class="f"><a class="notebackref" href="#MT25_21"><span class="notemark">‡</span> 25:21</a> <span class="fk">Super pauca. </span><span class="ft"> Pauca sunt bona præsentis vitæ quamvis multa videantur, quia non sine alicujus molestiæ admistione sunt. Multa autem bona æterna, quæ sunt sine omni corruptionis molestia. </span><span class="fk">Intra in gaudium Domini tui. </span><span class="ft"> Admistus choris angelorum: sic intus lætare de munere, ut jam non sit quod exterius doleas de corruptione.</span></p>
  </aside>

  <aside id="FN638">
    <p class="f"><a class="notebackref" href="#MT25_22"><span class="notemark">§</span> 25:22</a> <span class="fk">Qui duo talenta acceperat. </span><span class="ft"> Iste viribus suis quidquid in lege Dei didicerat, in Evangelio duplicavit. Sive conscientiam et opera præsentis vitæ futuræ beatitudinis typos intellexit.</span></p>
  </aside>

  <aside id="FN639">
    <p class="f"><a class="notebackref" href="#MT25_24"><span class="notemark">**</span> 25:24</a> <span class="fk">Durus es. </span><span class="ft"> Quia ardua est via quæ ducit ad vitam, et quia quanto gradus altior, tanto casus gravior.</span></p>
  </aside>

  <aside id="FN640">
    <p class="f"><a class="notebackref" href="#MT25_25"><span class="notemark">††</span> 25:25</a> <span class="fk">Et timens abii, </span><span class="ft"> etc. Et timens aggredi altioris vitæ gradum, ne alterius salutem quærens ipse periclitarer. </span><span class="fk">Abscondi talentum tuum. </span><span class="ft"> Non prædicavi quod te donante intellexi.</span></p>
  </aside>

  <aside id="FN641">
    <p class="f"><a class="notebackref" href="#MT25_26"><span class="notemark">‡‡</span> 25:26</a> <span class="fk">Sciebas quia, </span><span class="ft"> etc. Quare ista cogitatio non incussit tibi timorem ut scires me mea diligentius quæsiturum? Quod dixit pro excusatione vertitur in culpam.</span></p>
  </aside>

  <aside id="FN642">
    <p class="f"><a class="notebackref" href="#MT25_27"><span class="notemark">§§</span> 25:27</a> <span class="fk">Nummulariis. </span><span class="ft"> Vel cæteris doctoribus, ut apostolis et episcopis. Vel, cunctis credentibus qui possunt pecuniam duplicare.</span></p>
  </aside>

  <aside id="FN643">
    <p class="f"><a class="notebackref" href="#MT25_28"><span class="notemark">***</span> 25:28</a> <span class="fk">Et date ei, </span><span class="ft"> etc. Hoc in Ecclesia fieri plerumque videmus, quia plerique dum bene ministrant exteriora quæ accipiunt per adjunctam gratiam ad intellectum quoque mysticum perducuntur.</span></p>
  </aside>

  <aside id="FN644">
    <p class="f"><a class="notebackref" href="#MT25_29"><span class="notemark">†††</span> 25:29</a> <span class="fk">Omni enim, </span><span class="ft"> etc. Multi enim natura licet sapientes et acuti, si sint desides, perdunt bonum naturæ, et præmium quod erat eis promissum, videtur transire ad alios qui quod habent minus, per naturam acquirunt per industriam. Vel qui habet fidem et bonam voluntatem, etiam si minus habet in opere dabitur ei a bono judice. Sed qui in fide non habet etiam virtutes quas naturaliter habet, perdit sine qua non sunt virtutes. Vel qui habet amorem verbi, datur ei sensus intelligendi. Qui vero non habet, etiam si naturali studio callet, deficit. Vel qui non habet charitatem, amittit omne bonum quod habet. Nota quod hoc quod cuique datur in rebus mundanis vel spiritualibus, pro talento imputatur de quo est rationem redditurus.</span></p>
  </aside>

  <aside id="FN645">
    <p class="f"><a class="notebackref" href="#MT25_31"><span class="notemark">‡‡‡</span> 25:31</a> <span class="fk">Cum autem. </span><span class="ft"> Tradendus in proximo cruci præmisit gloriam triumphantis, ut secutura scandala hac promissione compensaret. Post parabolas de fine mundi nunc exsequitur Dominus modum futuri judicii.</span></p>
  </aside>

  <aside id="FN646">
    <p class="f"><a class="notebackref" href="#MT25_32"><span class="notemark">§§§</span> 25:32</a> <span class="fk">Oves ab, </span><span class="ft"> etc. Duo ordines erunt in judicio electorum scilicet et reproborum: sed electorum alii judicabunt, quibus dicitur: </span><span class="fk">Sedebitis et vos super sedes duodecim judicantes tribus Isræl. </span><span class="ft"> Alii judicabuntur quibus dicitur: </span><span class="fk">Esurivi et dedistis mihi manducare. </span><span class="ft"> Item reproborum alii qui extra Ecclesiam sunt, non judicabuntur: alii qui judicabuntur, quibus dicitur: </span><span class="fk">Esurivi, et non dedistis mihi manducare, </span><span class="ft"> etc.</span></p>
  </aside>

  <aside id="FN647">
    <p class="f"><a class="notebackref" href="#MT25_33"><span class="notemark">*</span> 25:33</a> <span class="fk">Hædos. </span><span class="ft"> Hædus est animal petulcum et olidum, qui pro peccatis offerebatur in lege, et significat peccatores: nec dicit capras quæ possunt habere fetus.</span></p>
  </aside>

  <aside id="FN648">
    <p class="f"><a class="notebackref" href="#MT25_34"><span class="notemark">†</span> 25:34</a> <span class="fk">Benedicti Patris. </span><span class="ft"> Beneficio Patris mei promoti ad obtinendam gloriam, in qua sine corruptione regnetis, ad quam prædestinati estis a constitutione mundi.</span></p>
  </aside>

  <aside id="FN649">
    <p class="f"><a class="notebackref" href="#MT25_37"><span class="notemark">‡</span> 25:37</a> <span class="fk">Tunc respondebunt. </span><span class="ft"> Non diffidentes de verbis Domini, sed vel stupentes pro magnitudine majestatis regis; vel quia parum videtur illis omne bonum quod fecerunt, unde dicitur: </span><span class="fk">Non sunt condignæ passiones hujus temporis ad futuram gloriam</span><span class="ft"> Rom. 8., etc.</span></p>
  </aside>

  <aside id="FN650">
    <p class="f"><a class="notebackref" href="#MT25_40"><span class="notemark">§</span> 25:40</a> <span class="fk">De his fratribus. </span><span class="ft"> Fratres mei et mater sunt qui faciunt voluntatem Patris mei.</span></p>
  </aside>

  <aside id="FN651">
    <p class="f"><a class="notebackref" href="#MT25_42"><span class="notemark">**</span> 25:42</a> <span class="fk">Non dedistis, </span><span class="ft"> etc. Quid meretur qui aliena rapuit, si æternaliter damnatur quid de suo non dedit?</span></p>
  </aside>

  <aside id="FN652">
    <p class="f"><a class="notebackref" href="#MT25_44"><span class="notemark">††</span> 25:44</a> <span class="fk">Domine, quando, </span><span class="ft"> etc. Excusare se satagunt quasi Deum fallere possint qui homines fallebant. Sed non habent excusationem qui converti a malis et agere eleemosynas noluerunt; unde subdit: </span><span class="fk">Quandiu non fecistis uni, </span><span class="ft"> etc.</span></p>
  </aside>

  <aside id="FN653">
    <p class="f"><a class="notebackref" href="#MT25_46"><span class="notemark">‡‡</span> 25:46</a> <span class="fk">In supplicium æternum. </span><span class="ft"> Frustra ergo Origenes spondet liberationem post multos annos malis hominibus et ipsis dæmonibus. </span><span class="fk">In supplicium æternum. </span><span class="ft"> AUG. Qua in re misericordior profecto fuit Origenes qui et ipsum diabolum atque angelos ejus post graviora pro meritis et diuturniora supplicia ex illis cruciatibus eruendos atque sociandos sanctis angelis credidit. Sed illum et propter hoc et propter alia nonnulla, et maxime propter alternantes sine cessatione beatitudines et miserias et statutis sæculorum intervallis, ab illis ad istas itus ac reditus interminabiles non immerito reprobavit Ecclesia.</span></p>
  </aside>

  <aside id="FN654">
    <p class="f"><a class="notebackref" href="#MT26_1"><span class="notemark">*</span> 26:1</a> <span class="fk">Et factum est cum consummasset. </span><span class="ft"> De consummatione sæculi et discretione judicii: vel ab initio Evangelii usque ad passionem omnia faciendo et prædicando compleverat. Post sermonem quo se venturum in claritate prædixit, passurum se ostendit, ut sacramentum crucis admistum esse gloriæ æternitatis admoneat.</span></p>
  </aside>

  <aside id="FN655">
    <p class="f"><a class="notebackref" href="#MT26_6"><span class="notemark">†</span> 26:6</a> <span class="fk">Cum autem. </span><span class="ft"> Habito consilio ordo narrationis illuc transit, </span><span class="fk">tunc abiit unus de duodecim, </span><span class="ft"> ut factum Judæ conjungatur ad consilium sacerdotum. Redit autem ad eum diem, qui erat ante sex dies paschæ dicens: </span><span class="fk">Cum autem, </span><span class="ft"> etc. </span><span class="fk">Simonis. </span><span class="ft"> Permanet pristinum nomen ut virtus curantis appareat. Per eam domum accipe illam partem populi quæ credidit Domino et curata est. </span><span class="fk">Simon, </span><span class="ft"> id est obediens.</span></p>
  </aside>

  <aside id="FN656">
    <p class="f"><a class="notebackref" href="#MT26_7"><span class="notemark">‡</span> 26:7</a> <span class="fk">Accessit. </span><span class="ft"> HIER. Diligenter observa, quæ de duabus super caput. Siquidem peccatrix, super pedes, et ea quæ dicitur non fuisse peccatrix, super caput. </span><span class="fk">Mulier habens. </span><span class="ft"> Maria Magdalena soror Lazari modo justa et familiaris, quæ quondam peccatrix venit et pedes lacrymis lavit, nunc caput et pedes unxit, pedes nunc, ut Joannes dicit. </span><span class="fk">Unguenti pretiosi. </span><span class="ft"> Marcus: nardi spicati, id est, de spicis et foliis confecti, quod pretiosius est. Joannes nardi pistici, id est, fidelis, non adulterati aliis herbis: Græce, fides Latine. </span><span class="fk">Mystice. </span><span class="ft"> Hæc devotio Mariæ fidem significat Ecclesiæ, quæ dum deitatem Christi prædicat, caput ungit: dum humanitatem, pedes. De hoc unguento in domo Simonis leprosi in Bethania dicunt, et Matthæus et Marcus et Joannes. Lucas vero aliud dicit simile huic factum ante in domo alterius Simonis pharisæi non leprosi, neque in Bethania, sed de eadem muliere quæ tunc accessit peccatrix.</span></p>
  </aside>

  <aside id="FN657">
    <p class="f"><a class="notebackref" href="#MT26_8"><span class="notemark">§</span> 26:8</a> <span class="fk">Discipuli indignati. </span><span class="ft"> Joannes dicit hæc Judam locutum, et hoc gratia cupiditatis: alii potuerunt verbis ejus consentire, vel etiam idem dicere, sed propter curam pauperum.</span></p>
  </aside>

  <aside id="FN658">
    <p class="f"><a class="notebackref" href="#MT26_11"><span class="notemark">**</span> 26:11</a> <span class="fk">Me autem, </span><span class="ft"> etc. Corporali præsentia, alioquin dicit alibi: </span><span class="fk">Ecce ego vobiscum sum omnibus diebus usque ad consummationem sæculi. </span></p>
  </aside>

  <aside id="FN659">
    <p class="f"><a class="notebackref" href="#MT26_12"><span class="notemark">††</span> 26:12</a> <span class="fk">Mittens enim. </span><span class="ft"> Officium est sepulturæ quod vos perditionem esse putatis. Nec mirum, si mihi dat fidei odorem, pro qua mox fusurus sum sanguinem.</span></p>
  </aside>

  <aside id="FN660">
    <p class="f"><a class="notebackref" href="#MT26_15"><span class="notemark">‡‡</span> 26:15</a> <span class="fk">Quid vultis. </span><span class="ft"> Quasi vile mancipium tradens, ponit in potestate ementium quantum velint dare.</span></p>
  </aside>

  <aside id="FN661">
    <p class="f"><a class="notebackref" href="#MT26_17"><span class="notemark">§§</span> 26:17</a> <span class="fk">Ubi vis, </span><span class="ft"> etc. Non erat eis certa domus: in quo improbatur ædificatio superfluorum.</span></p>
  </aside>

  <aside id="FN662">
    <p class="f"><a class="notebackref" href="#MT26_18"><span class="notemark">***</span> 26:18</a> <span class="fk">Ad quemdam. </span><span class="ft"> Eumdem significat, quem Marcus et Lucas dicunt patremfamilias. Qui ergo ait ad quemdam, tanquam ex persona sua (et non Domini) studio brevitatis illum compendio insinuavit. </span><span class="fk">Ad quemdam. </span><span class="ft"> Non ad quemlibet, sed ad aliquem certum, quem ex persona sua loquens recte posuisset. Modo autem cum verba Domini posuit, </span><span class="fk">Ite in civitatem: </span><span class="ft"> interponit ipse, </span><span class="fk">ad quemdam: </span><span class="ft"> non quia Dominus hoc dixerit, sed ut ipse nobis insinuaret tacito nomine proprio fuisse ibi quemdam ad quem mittebantur.</span></p>
  </aside>

  <aside id="FN663">
    <p class="f"><a class="notebackref" href="#MT26_19"><span class="notemark">†††</span> 26:19</a> <span class="fk">Et fecerunt discipuli sicuti. </span><span class="ft"> In alio Evangelio scribitur: </span><span class="fk">Invenerunt cœnaculum grande stratum. </span><span class="ft"> Cœnaculum, lex spiritualis est, quæ de angustiis litteræ egrediens in sublimi loco recipit Salvatorem. Nam qui litteram sequitur in imo pascha facit. Sed qui aquæ bajulum, id est præconem gratiæ, in domum Ecclesiæ sequitur, hic per spiritum litteram transcendens in alto mentis Christo refectionem parat.</span></p>
  </aside>

  <aside id="FN664">
    <p class="f"><a class="notebackref" href="#MT26_21"><span class="notemark">‡‡‡</span> 26:21</a> <span class="fk">Quia unus. </span><span class="ft"> Qui prædixit de passione, prædicit de proditore, ut videns se non latere pœniteret facti. Mittit crimen in numero, ut agat conscius pœnitentiam, non tamen designat specialiter, ne impudentior fieret.</span></p>
  </aside>

  <aside id="FN665">
    <p class="f"><a class="notebackref" href="#MT26_22"><span class="notemark">§§§</span> 26:22</a> <span class="fk">Cœperunt singuli. </span><span class="ft"> Quia plus credunt magistro quam sibi: et timentes etiam fragilitatem suam, quærunt de peccato cujus non habent conscientiam.</span></p>
  </aside>

  <aside id="FN666">
    <p class="f"><a class="notebackref" href="#MT26_23"><span class="notemark">*</span> 26:23</a> <span class="fk">Qui intingit. </span><span class="ft"> Aliis contristatis et a cibo manum retrahentibus, ea impudentia qua tradidit, manum cum magistro mittit, ut audacia bonam conscientiam mentiretur. Ecce humilitas et patientia, qua proditorem ad mensam admittit. </span><span class="fk">In paropside. </span><span class="ft"> Marcus: </span><span class="fk">in catino. </span><span class="ft"> Paropsis est vas escarum quadrangulum a paribus absidibus, id est, ab æquis lateribus dictum: catinum vas fictile aptum ad immittendum liquorem, et potuit fieri ut mensa fictile vas et quadrangulum contineret. Pœna prædicitur, ut quem pudor non vicerat, corrigant denuntiata supplicia.</span></p>
  </aside>

  <aside id="FN667">
    <p class="f"><a class="notebackref" href="#MT26_24"><span class="notemark">†</span> 26:24</a> <span class="fk">Bonum erat ei. </span><span class="ft"> Multo melius esset omnino non esse quam male esse, usitate et simpliciter hoc dicit. Non potest enim ei bene esse qui non est. An diabolo dicit non nasci ad peccatum: an etiam bonum illi erat ut Christo non nasceretur per vocationem, ne esset apostata per proditionem? Vel solemus dicere simpliciter, melius esset non esse quam male esse. </span><span class="fk">Rabbi. </span><span class="ft"> Alii dicunt, Domine, iste, rabbi. Quasi minus peccatum habens prodere magistrum quam Dominum, vel blandiendo.</span></p>
  </aside>

  <aside id="FN668">
    <p class="f"><a class="notebackref" href="#MT26_25"><span class="notemark">‡</span> 26:25</a> <span class="fk">Tu dixisti. </span><span class="ft"> Nec hic aperte dicitur an ipse esset: potest enim intelligi, quasi dicat, non ego dixi.</span></p>
  </aside>

  <aside id="FN669">
    <p class="f"><a class="notebackref" href="#MT26_26"><span class="notemark">§</span> 26:26</a> <span class="fk">Cœnantibus autem, </span><span class="ft"> etc. Finitis solemnibus gaudiis veteris paschæ quæ in memoriam liberationis populi Dei de Ægypto agebantur, transit ad novum quod in sui memoriam Ecclesiam frequentare volebat. Ut videlicet pro carne agni ac sanguine, sui corporis et sanguinis sacramentum substitueret, ipsumque esse monstraret, cui </span><span class="fk">juravit Dominus et non pœnitebit eum: tu es sacerdos</span><span class="ft"> Psal. 109., etc. </span><span class="fk">Accepit. </span><span class="ft"> HIER. Postquam typicum pascha fuerat impletum, et agni carnes cum apostolis comederat, assumit panem. </span><span class="fk">Et benedixit ac fregit. </span><span class="ft"> Quia hominem assumptum ita morti subdidit, ut ei immortalitatis potentiam inesse, et ideo cito resurrecturum esse monstraret. </span><span class="fk">Fregit, </span><span class="ft"> ut ostendat corporis sui fractionem non sine sua sponte fore. Benedixit prius, quia naturam quam assumpsit cum Patre et Spiritu sancto, gratia divinæ virtutis implevit. Ideo post cœnam corpus suum dedit, quia necesse erat pascha typicum prius consummari, et sic veteri paschæ sacramenta post substitui. Nos vero pro reverentia tanti sacramenti prius reficimur Dominicæ passionis sacramentis, quam corporalibus escis.</span></p>
  </aside>

  <aside id="FN670">
    <p class="f"><a class="notebackref" href="#MT26_27"><span class="notemark">**</span> 26:27</a> <span class="fk">Gratias egit. </span><span class="ft"> Ostendit quod quisque facere debet in flagello culpæ propriæ, cum ipse æquanimiter tulit alienæ: quia panis corpus confirmat, vinum sanguinem operatur.</span></p>
  </aside>

  <aside id="FN671">
    <p class="f"><a class="notebackref" href="#MT26_29"><span class="notemark">††</span> 26:29</a> <span class="fk">Non bibam. </span><span class="ft"> Non delectabor cæremoniis hujus populi, in quibus sacra paschalis agni præcipua sunt. Post passionem non assumam carnem, donec assumam eam novam quæ modo mortalis est. </span><span class="fk">Novum in regno Patris. </span><span class="ft"> Dicens illud </span><span class="fk">novum, </span><span class="ft"> hoc vetus, ostendit corpus: scilicet, de veteri Adam quod immortalitate immutabitur. </span><span class="fk">Vobiscum, </span><span class="ft"> per hoc et suis immortalitas promittitur, etsi non eodem tempore. </span><span class="fk">De hoc genimine, </span><span class="ft"> quia eadem corpora resurrectura. Erit autem dies meæ resurrectionis, cum in regno Dei, id est, immortalitatis gloria sublimatus, de salute ejusdem populi spirituali gratia regenerati, novo vobiscum gaudio perfundar.</span></p>
  </aside>

  <aside id="FN672">
    <p class="f"><a class="notebackref" href="#MT26_30"><span class="notemark">‡‡</span> 26:30</a> <span class="fk">Et hymno. </span><span class="ft"> Hoc est quod psalmus dicit: </span><span class="fk">Edent pauperes et saturabuntur</span><span class="ft"> Psal. 21., etc. Vel hymnum secundum Joannem Patri gratias agens cantabat, in quo pro se et discipulis et credituris precabatur. </span><span class="fk">Exierunt in montem, </span><span class="ft"> etc. Ut per sacramentorum perceptionem et suam intercessionem ad altiora charismata quibus corde perungamur nos conscendere doceat: ubi laboris refectio, doloris solatium.</span></p>
  </aside>

  <aside id="FN673">
    <p class="f"><a class="notebackref" href="#MT26_31"><span class="notemark">§§</span> 26:31</a> <span class="fk">Omnes vos scandalum pati. </span><span class="ft"> Prædicit illis quid passuri sunt, ut post eum tum non desperent, sed pœnitentia liberentur.</span></p>
  </aside>

  <aside id="FN674">
    <p class="f"><a class="notebackref" href="#MT26_32"><span class="notemark">***</span> 26:32</a> <span class="fk">Postquam. </span><span class="ft"> Sicut prædixit locum passionis, sic prædicit locum resurrectionis, ut sicut sunt tristes ex passione, sic lætentur glorificati resurrectione vel visione. </span><span class="fk">Præcedam vos, </span><span class="ft"> etc. Ut infirmitatem eorum sponsione reditus sui consolaretur.</span></p>
  </aside>

  <aside id="FN675">
    <p class="f"><a class="notebackref" href="#MT26_33"><span class="notemark">†††</span> 26:33</a> <span class="fk">Etsi omnes. </span><span class="ft"> Non est mendacium nec temeritas, sed fides et ardens dilectio, intantum ut imbecillitatem suam et fidem verborum Dei non contueretur.</span></p>
  </aside>

  <aside id="FN676">
    <p class="f"><a class="notebackref" href="#MT26_36"><span class="notemark">‡‡‡</span> 26:36</a> <span class="fk">Et orem. </span><span class="ft"> Proxima morte apte orat in valle pinguedinis, quia per humilitatem et charitatis pinguedinem pro nobis subiit mortem.</span></p>
  </aside>

  <aside id="FN677">
    <p class="f"><a class="notebackref" href="#MT26_37"><span class="notemark">§§§</span> 26:37</a> <span class="fk">Cœpit contristari. </span><span class="ft"> Non timore passionis, qui ad hoc venerat, sed pro scandalo apostolorum et perditione impiorum. HIER. </span><span class="fk">Cœpit contristari, </span><span class="ft"> ut veritatem assumpti hominis probaret. Vere contristatus est, sed non passio ejus animo dominatur: verum propassio est, unde ait: </span><span class="fk">Cœpit </span><span class="fk">contristari. </span><span class="ft"> Contristatur autem non timore patiendi, qui ad hoc venerat, sed propter infelicem Judam et scandalum apostolorum et ejectionem Judæorum et eversionem Jerusalem.</span></p>
  </aside>

  <aside id="FN678">
    <p class="f"><a class="notebackref" href="#MT26_38"><span class="notemark">*</span> 26:38</a> <span class="fk">Tristis. </span><span class="ft"> Anima est quæ timet et tristatur. Petrus inferior non timet, dicens: </span><span class="fk">Animam meam ponam pro te: </span><span class="ft"> quia ut homo vim mortis ignorat. Christus timet, quia, ut Deus in corpore constitutus, fragilitatem carnis exponit: qui corpus suscepit omnia debuit subire quæ corporis sunt. </span><span class="fk">Usque ad mortem. </span><span class="ft"> HIL. Non propter mortem, sed donec apostolos sua liberet passione. Non mors, sed tempus mortis in metu est, quia post virtutem resurrectionis, fides est firmanda credentium.</span></p>
  </aside>

  <aside id="FN679">
    <p class="f"><a class="notebackref" href="#MT26_39"><span class="notemark">†</span> 26:39</a> <span class="fk">Si possibile est. </span><span class="ft"> Hoc non pro timore, sed pro misericordia, ne Judæi, qui excusationem ignorantiæ non habent, non occidant; unde ait: </span><span class="fk">iste, </span><span class="ft"> id est populi Judæorum non simpliciter calix: </span><span class="fk">Si possibile est, </span><span class="ft"> ut sine interitu Judæorum credant gentiles, passionem recuso. Sin autem illi excæcandi sunt ut gentes intrent, fiat non mea, sed tua voluntas. </span><span class="fk">Non sicut ego volo. </span><span class="ft"> AUG. Transfigurat in se suos, qui nihil aliud vult quam Pater, ut ibi: </span><span class="fk">Esurivi et dedistis mihi manducare. Et quid me persequeris? </span><span class="ft"> Docet autem eos privatam voluntatem corrigere et dirigere juxta divinam. AMBR. Hominem quem veritate corporis demonstrabat, æquabat affectu, ut diceret: </span><span class="fk">Sed non sicut ego volo, sed sicut tu. </span><span class="ft"> Suscepit voluntatem meam, suscepit tristitiam meam. Confidenter tristitiam nomino qui crucem prædico.</span></p>
  </aside>

  <aside id="FN680">
    <p class="f"><a class="notebackref" href="#MT26_41"><span class="notemark">‡</span> 26:41</a> <span class="fk">Caro autem. </span><span class="ft"> Non de se utique hoc dicit, sed de his qui dixerunt se nunquam negaturos.</span></p>
  </aside>

  <aside id="FN681">
    <p class="f"><a class="notebackref" href="#MT26_42"><span class="notemark">§</span> 26:42</a> <span class="fk">Iterum secundo. </span><span class="ft"> Secundo orat, id est, si non potest Ninive salvari aliter, nisi aruerit cucurbita, id est populus Judæorum, qui prius fuit ejus tabernaculum, ut me occidat.</span></p>
  </aside>

  <aside id="FN682">
    <p class="f"><a class="notebackref" href="#MT26_44"><span class="notemark">**</span> 26:44</a> <span class="fk">Oravit tertio. </span><span class="ft"> Tribus vicibus oravit, ut et nos a præteritis peccatis veniam, et a pœnitentibus malis tutelam, et a futuris periculis cautelam oremus, et ut omnem orationem ad Patrem et Filium et Spiritum sanctum dirigamus. Item sicut est trina tentatio cupiditatis, ita et timoris. Est enim concupiscentia carnis, concupiscentia oculorum et ambitio sæculi. Est et timor mortis, et timor utilitatis, et timor doloris, contra quæ omnia docet nos debere muniri oratione. Unde et propter trinam tentationem passionis potest intelligi Dominus ter orasse.</span></p>
  </aside>

  <aside id="FN683">
    <p class="f"><a class="notebackref" href="#MT26_47"><span class="notemark">††</span> 26:47</a> <span class="fk">Cum gladiis et fustibus. </span><span class="ft"> Factum congruit mutatæ menti. Jam enim venit cum fustibus qui quandiu cum pace fuit tranquillius se egit.</span></p>
  </aside>

  <aside id="FN684">
    <p class="f"><a class="notebackref" href="#MT26_48"><span class="notemark">‡‡</span> 26:48</a> <span class="fk">Dedit eis signum. </span><span class="ft"> Putabat signa quæ viderat non divinitus, sed magice facta: et quem in monte transformatum audierat, timebat ne tali modo nunc de manibus eorum laberetur: et ideo dabat signum. </span><span class="fk">Quemcunque osculatus. </span><span class="ft"> Habebat adhuc aliquid de verecundia discipuli, cum non eum palam tradidit persecutionibus, sed per signum osculi.</span></p>
  </aside>

  <aside id="FN685">
    <p class="f"><a class="notebackref" href="#MT26_49"><span class="notemark">§§</span> 26:49</a> <span class="fk">Et osculatus est. </span><span class="ft"> Suscepit Dominus osculum non quo simulare nos doceat, sed ne proditionem fugere videatur, unde: </span><span class="fk">Cum his qui oderunt pacem, eram pacificus</span><span class="ft"> Psal. 119..</span></p>
  </aside>

  <aside id="FN686">
    <p class="f"><a class="notebackref" href="#MT26_52"><span class="notemark">***</span> 26:52</a> <span class="fk">Gladio peribunt. </span><span class="ft"> Gladio illo quo igneus vertitur ante paradisum, id est, divinæ vindictæ, et gladio spiritus, id est, verbi Dei.</span></p>
  </aside>

  <aside id="FN687">
    <p class="f"><a class="notebackref" href="#MT26_53"><span class="notemark">†††</span> 26:53</a> <span class="fk">An putas quia, </span><span class="ft"> etc. Quasi dicat non indigeo auxilio apostolorum duodecim qui possum habere duodecim legiones angelorum, in quibus sunt septuaginta duo millia quibus omnium gentium lingua exprimitur. Innuit autem non esse verendum, si contra Jesum omnes nationes insurgant, cum multo fortiores ipse habeat exercitus angelorum. Aliter: Hic numerus significat omne genus hominum cum Romano imperio contra Judæos certaturum. Hi sunt angeli Dei, qui post resurrectionem anno quadragesimo secundo, cum Tito et Vespasiano perdiderunt, homicidas illos, et civitatem illorum succenderunt.</span></p>
  </aside>

  <aside id="FN688">
    <p class="f"><a class="notebackref" href="#MT26_55"><span class="notemark">‡‡‡</span> 26:55</a> <span class="fk">Existis cum gladiis. </span><span class="ft"> Stultum est cum gladiis et fustibus quærere eum qui ultro se tradit, et in nocte per proditorem investigare quasi latitantem, qui quotidie in templo docebat. Sed in tenebris congregamini, quia potestas vestra in tenebris.</span></p>
  </aside>

  <aside id="FN689">
    <p class="f"><a class="notebackref" href="#MT26_57"><span class="notemark">§§§</span> 26:57</a> <span class="fk">Ad Caipham. </span><span class="ft"> Convenit nomen actioni. Caiphas, id est, investigator vel sagax ad implendam, scilicet doli sui nequitiam. Vel vomens ore, quia impudens ad proferendum mendacium et ad petendum homicidium.</span></p>
  </aside>

  <aside id="FN690">
    <p class="f"><a class="notebackref" href="#MT26_58"><span class="notemark">*</span> 26:58</a> <span class="fk">A longe. </span><span class="ft"> Merito a longe, qui in proximo fuerat negaturus, significat Ecclesiam imitaturam passionem Christi longe differenter, quia Ecclesia patitur pro se, sed Christus pro Ecclesia.</span></p>
  </aside>

  <aside id="FN691">
    <p class="f"><a class="notebackref" href="#MT26_64"><span class="notemark">†</span> 26:64</a> <span class="fk">Tu dixisti. </span><span class="ft"> Marcus: </span><span class="fk">Ego sum: </span><span class="ft"> quod idem est: Et est similis contra Pilatum et Caipham responsio, ut a propria sententia condemnentur. </span><span class="fk">Filium hominis. </span><span class="ft"> Me in forma quam judicatis exaltatum et habentem nomen quod est super omne nomen.</span></p>
  </aside>

  <aside id="FN692">
    <p class="f"><a class="notebackref" href="#MT26_65"><span class="notemark">‡</span> 26:65</a> <span class="fk">Scidit vestimenta. </span><span class="ft"> Furor qui fecit de solio surgere, facit et vestem scindere. Magno mysterio: cum vestis Domini nec a militibus scindi potuit. Significat enim sacerdotium eorum pro sceleribus pontificatum esse penitus solvendum: sed soliditas Ecclesiæ (quæ vestis Dei dicitur) usque in finem sæculi indirupta manebit. Mos est Judæorum cum aliquid blasphemiæ audiunt, scindunt vestimenta. Quod Paulus et Barnabas fecerunt in Licaonia, cum dicti sunt Jupiter et Apollo.</span></p>
  </aside>

  <aside id="FN693">
    <p class="f"><a class="notebackref" href="#MT26_67"><span class="notemark">§</span> 26:67</a> <span class="fk">Tunc exspuerunt. </span><span class="ft"> Sicut tunc consputus est salivis infidelium, ita nunc opprobriis exhonoratur falsorum fidelium, et colaphis, id est, blasphemiis eorumdem cæditur.</span></p>
  </aside>

  <aside id="FN694">
    <p class="f"><a class="notebackref" href="#MT26_68"><span class="notemark">**</span> 26:68</a> <span class="fk">Prophetiza. </span><span class="ft"> Dicunt contumeliam ei qui se prophetam haberi voluit a populis. Velaverunt enim faciem ejus secundum Marcum, non ut eorum scelera non videat, sed ut a seipsis gratiam cognitionis ejus abscondant. Sicut velum fuit super faciem Moysi, quod usque hodie manet.</span></p>
  </aside>

  <aside id="FN695">
    <p class="f"><a class="notebackref" href="#MT26_69"><span class="notemark">††</span> 26:69</a> <span class="fk">Una ancilla. </span><span class="ft"> Cur prima ancilla prodit cum viri magis poterant cognoscere, nisi ut iste sexus ostendatur in necem Domini peccasse: et per passionem redemptus. Et ideo, mulier prima rerurrectionis mysterium accepit: et mandata custodivit, ut veterem prævaricationis aboleret errorem. Sicut per feminam hostis antiquus primum parentem seduxit, ita per mulierem ad magistrum negandum quem Christum Filium Dei confessus fuerat, principem Ecclesiæ compellit.</span></p>
  </aside>

  <aside id="FN696">
    <p class="f"><a class="notebackref" href="#MT26_72"><span class="notemark">‡‡</span> 26:72</a> <span class="fk">Non novi hominem. </span><span class="ft"> Quam noxia pravorum colloquia, quæ cogunt Petrum negare Christum, vel hominem se nosse, quem confessus est inter discipulos Dei Filium.</span></p>
  </aside>

  <aside id="FN697">
    <p class="f"><a class="notebackref" href="#MT26_73"><span class="notemark">§§</span> 26:73</a> <span class="fk">Qui stabant. </span><span class="ft"> Joannes et Lucas unum dicunt cognatum Malchi. Sed vel est plurale pro singulari. Vel unus erat qui eum viderat, et præcipue dicebat, quem secuti cæteri similiter arguebant.</span></p>
  </aside>

  <aside id="FN698">
    <p class="f"><a class="notebackref" href="#MT26_74"><span class="notemark">***</span> 26:74</a> <span class="fk">Et continuo gallus cantavit. </span><span class="ft"> Post tertiam negationem sequitur galli cantus. Sacramenta rerum per statum temporum designantur. Media nocte negat, in galli cantu pœnitet, post resurrectionem sub luce quem ter negaverat ter se amare professus est: quia quod in tenebris oblivionis erravit, speratæ jam lucis rememoratione correxit: et ejusdem veræ lucis præsentia plene quidquid mutaverat, erexit.</span></p>
  </aside>

  <aside id="FN699">
    <p class="f"><a class="notebackref" href="#MT26_75"><span class="notemark">†††</span> 26:75</a> <span class="fk">Recordatus est. </span><span class="ft"> In alio Evangelio dicitur, </span><span class="fk">Respexit Dominus Petrum</span><span class="ft"> Luc. 22., et intuitu provocavit ad lacrymas, quasi in mentem ei reducens quoties negaverat, et quod ei prædixerat, nec potuit in tenebris permanere, quem lux mundi respexit. </span><span class="fk">Et egressus. </span><span class="ft"> Ab impiorum consilio seclusus culpam lavat, quod non intus. Ob hoc hæsitare permissus est ut in Ecclesiæ principe remedium pœnitentiæ conderetur, et nemo auderet de sua virtute confidere.</span></p>
  </aside>

  <aside id="FN700">
    <p class="f"><a class="notebackref" href="#MT27_1"><span class="notemark">*</span> 27:1</a> <span class="fk">Mane autem. </span><span class="ft"> Matthæus et Marcus contexerunt narrationem de his quæ cum Domino acta sunt usque ad mane, sed postea redeunt usque ad negationem Petri narrandam: qua terminata redeunt iterum ad mane, ut inde cætera contexerent.</span></p>
  </aside>

  <aside id="FN701">
    <p class="f"><a class="notebackref" href="#MT27_4"><span class="notemark">†</span> 27:4</a> <span class="fk">Peccavi tradens, </span><span class="ft"> etc. Quasi in potestate sua esset mutare persecutorum sententiam: licet autem mutaverit voluntatem, tamen primæ voluntatis exitum non mutavit. </span><span class="fk">Quid ad nos. </span><span class="ft"> Quid ad nos pertinet de hoc? </span><span class="fk">tu videris, </span><span class="ft"> tu scias quid fecisti. Vel quid videris pertinere ad nos. Quid ad nos pertinet pretium acceptum: tu istud probaveras, tu inde fac quod vis. Qui ad mortem peccant, tantam habent ignorantiam et cæcitatem, ut nec turbentur in sceleribus suis, nec pœnitentiæ dolore crucientur.</span></p>
  </aside>

  <aside id="FN702">
    <p class="f"><a class="notebackref" href="#MT27_5"><span class="notemark">‡</span> 27:5</a> <span class="fk">Et projectis. </span><span class="ft"> Sicut pœnitentia ejus fuit infructuosa, sic et hæc oblatio in templo est exsecrabilis. </span><span class="fk">Et abiens. </span><span class="ft"> HIER. Nihil profuit Judæ egisse pœnitentiam, per quam scelus corrigere non potuit. Sed quando frater sic peccat in fratrem, ut emendare valeat quod peccavit, potest ei dimitti. Sin autem permanent opera, frustra voce assumitur pœnitentia. Hoc est quod de eo dicitur: </span><span class="fk">Et oratio ejus fiat in peccatum</span><span class="ft"> Psal. 108.: ut non solum emendare nequiverit proditionis nefas, sed proprii homicidii scelus addiderit, unde scelestior.</span></p>
  </aside>

  <aside id="FN703">
    <p class="f"><a class="notebackref" href="#MT27_6"><span class="notemark">§</span> 27:6</a> <span class="fk">Non licet eos. </span><span class="ft"> Vere colentes culicem et camelum glutientes: si enim ideo non mittunt pecuniam in corbonam, id est, in gazophylacium, id est, inter dona Dei, quia pretium sanguinis est, cur ergo ipse sanguis effunditur? Et quid præmii eis, si inde ager emitur in sepulturam pauperum?</span></p>
  </aside>

  <aside id="FN704">
    <p class="f"><a class="notebackref" href="#MT27_9"><span class="notemark">**</span> 27:9</a> <span class="fk">Per Jeremiam. </span><span class="ft"> HIER. Hoc non in Jeremia, sed in Zacharia legitur: tamen aliis verbis. Legi nuper Jeremiæ apocryphum, in quo hæc verba scripta reperi. Sed tamen magis mihi videtur hoc sumptum de Zacharia more apostolorum, qui verborum ordine prætermisso, sensus tantum de Veteri Testamento proferunt. </span><span class="fk">A filiis Isræl, </span><span class="ft"> etc. A quibus minus oportuerat, qui magnificare debuerant.</span></p>
  </aside>

  <aside id="FN705">
    <p class="f"><a class="notebackref" href="#MT27_11"><span class="notemark">††</span> 27:11</a> <span class="fk">Tu es rex Judæorum. </span><span class="ft"> Secundum Lucam duo objecerant, scilicet quod prohibebat dari censum Cæsari, et quod diceret se regem. De regno ergo Pilatus, quia nescit, interrogat. De tributis: quia audierat eum respondisse: </span><span class="fk">Reddite quæ sunt Cæsaris Cæsari</span><span class="ft"> Zac. 2.: quasi apertum mendacium invidorum negligit. Unde Marcus: </span><span class="fk">Et non erant convenientia testimonia eorum</span><span class="ft"> Marc. 24.. In hoc quod Pilatus nihil aliud criminis interrogat, nisi an sit rex Judæorum: arguuntur impietatis Judæi, qui nec falso invenire potuerunt quod objicerent Salvatori.</span></p>
  </aside>

  <aside id="FN706">
    <p class="f"><a class="notebackref" href="#MT27_16"><span class="notemark">‡‡</span> 27:16</a> <span class="fk">Qui dicebatur Barabbas. </span><span class="ft"> Barabbas in Evangelio secundum Hebræos </span><span class="fk">filius patris</span><span class="ft"> vel </span><span class="fk">magister eorum</span><span class="ft"> interpretatur. Ipse est Antichristus, quem illi Christo præferunt, quibus dicitur: </span><span class="fk">Vos ex patre diabolo estis</span><span class="ft"> Joan. 8.. Pilatus qui </span><span class="fk">os malleatoris</span><span class="ft"> interpretatur, diabolum significat, qui est malleus universæ terræ, per quem Dominus vasa sua permittit probari: et ad ultimum conterit, quando in extrema damnatione confringet.</span></p>
  </aside>

  <aside id="FN707">
    <p class="f"><a class="notebackref" href="#MT27_17"><span class="notemark">§§</span> 27:17</a> <span class="fk">Quem vultis. </span><span class="ft"> Populo volens satisfacere dat optionem quamvis non dubitet Christum eligendum sciens per invidiam traditum. </span><span class="fk">Qui dicitur Christus. </span><span class="ft"> Idem quod Marcus ait: regem Judæorum, quorum rex Christus vocabatur.</span></p>
  </aside>

  <aside id="FN708">
    <p class="f"><a class="notebackref" href="#MT27_19"><span class="notemark">***</span> 27:19</a> <span class="fk">Pro tribunali. </span><span class="ft"> Tribunal sedes judicum, ut solium regum, cathedra doctorum. </span><span class="fk">Uxor ejus. </span><span class="ft"> Uxor viri gentilis hoc in visione intelligit, quod Judæi vigilantes intelligere noluerunt. </span><span class="fk">Nihil tibi. </span><span class="ft"> Nunc demum diabolus intelligens per Christum se spolia amissurum, sicut primum per mulierem mortem intulit; ita modo per mulierem vult Christum de manibus Judæorum liberare, ne per mortem ejus mortis amittat imperium.</span></p>
  </aside>

  <aside id="FN709">
    <p class="f"><a class="notebackref" href="#MT27_21"><span class="notemark">†††</span> 27:21</a> <span class="fk">Barabbam, </span><span class="ft"> etc. Filium diaboli elegerunt pro Filio Dei, ut Salvatorem cum sua salute perderent, et proditorem liberarent, quæ sua petitio hodie etiam hæret eis, amissa gente et loco et libertate: quia datorem libertatis perdere voluerunt.</span></p>
  </aside>

  <aside id="FN710">
    <p class="f"><a class="notebackref" href="#MT27_22"><span class="notemark">‡‡‡</span> 27:22</a> <span class="fk">Quid igitur faciam de Jesu. </span><span class="ft"> Multas quærebat occasiones, ut eum cum benevolentia populi liberaret. Primo, latronem justo conferens. Deinde: </span><span class="fk">Quid ergo faciam de Jesu, qui dicitur Christus? </span><span class="ft"> Et cum dicerent: </span><span class="fk">crucifigatur, </span><span class="ft"> non statim acquievit, sed juxta suggestionem uxoris ait: </span><span class="fk">Quid enim mali fecit? </span><span class="ft"> Quo dicto Pilatus absolvit Christum.</span></p>
  </aside>

  <aside id="FN711">
    <p class="f"><a class="notebackref" href="#MT27_24"><span class="notemark">§§§</span> 27:24</a> <span class="fk">Lavit manus. </span><span class="ft"> Gentilem populum ab impietate Judæorum alienum designans, qui clamaverunt: </span><span class="fk">Crucifige, crucifige eum. </span></p>
  </aside>

  <aside id="FN712">
    <p class="f"><a class="notebackref" href="#MT27_25"><span class="notemark">*</span> 27:25</a> <span class="fk">Sanguis ejus. </span><span class="ft"> Perseverat usque hodie imprecatio, et sanguis Christi non aufertur ab eis.</span></p>
  </aside>

  <aside id="FN713">
    <p class="f"><a class="notebackref" href="#MT27_26"><span class="notemark">†</span> 27:26</a> <span class="fk">Tunc dimisit illis Barabbam. </span><span class="ft"> Barabbas latro seditiosus et homicidiorum auctor, dimissus est populo Judæorum. ISID. Diabolus qui jam olim ob superbiam a patria lucis expulsus, et in tenebrarum carcerem fuerat missus. Et ideo Judæi pacem habere non possunt, quia seditionum principem eligere maluerunt. Vel Barabbas typum gerebat Antichristi. </span><span class="fk">Jesum vero flagellatum. </span><span class="ft"> Ideo credendus est Pilatus Jesum flagellasse et militibus ad illudendum dedisse, ut satiati pœnis ejus et opprobriis, Judæi ejus mortem ultra non sitirent. </span><span class="fk">Jesum vero. </span><span class="ft"> Serviens Romanis legibus, quæ crucifigendos prius jubent flagellari.</span></p>
  </aside>

  <aside id="FN714">
    <p class="f"><a class="notebackref" href="#MT27_28"><span class="notemark">‡</span> 27:28</a> <span class="fk">Chlamydem coccineam. </span><span class="ft"> HIER. In chlamyde coccinea opera gentium cruenta sustentat. In corona spinea, maledictum solvit antiquum. In calamo, venenata occidit animalia. Vel calamum tenet in manu, ut sacrilegium scriberet Judæorum. In suis vestibus non illuditur, sed in his quæ propter peccata nostra portavit. Cum crucifigeretur suum recepit ornamentum statim: quia elementa turbantur, et Creatori testimonium dat creatura.</span></p>
  </aside>

  <aside id="FN715">
    <p class="f"><a class="notebackref" href="#MT27_32"><span class="notemark">§</span> 27:32</a> <span class="fk">Cyrenæum. </span><span class="ft"> Ecce non Hebræus, sed alienigena opprobrio Christi subditur, ut plenitudo sacramentorum transire a circumcisione ad præputium ostendatur.</span></p>
  </aside>

  <aside id="FN716">
    <p class="f"><a class="notebackref" href="#MT27_33"><span class="notemark">**</span> 27:33</a> <span class="fk">Golgotha. </span><span class="ft"> Syrum est, et interpretatur </span><span class="fk">Calvariæ, </span><span class="ft"> non ob calvitium Adæ quem mentiuntur ibi sepultum, sed ob decollationem damnatorum. Adam juxta Hebron in libro Jesu legitur sepultus.</span></p>
  </aside>

  <aside id="FN717">
    <p class="f"><a class="notebackref" href="#MT27_34"><span class="notemark">††</span> 27:34</a> <span class="fk">Cum felle mistum. </span><span class="ft"> Alius evangelista dicit </span><span class="fk">mirrhatum, </span><span class="ft"> id est, amarissimum. Et potuit utraque esse commistio fellis et myrrhæ. </span><span class="fk">Et cum gustasset noluit. </span><span class="ft"> Hoc Marcus tacet: </span><span class="fk">noluit bibere. </span><span class="ft"> Hoc est quod Marcus ait: </span><span class="fk">non accepit, </span><span class="ft"> scilicet ut biberet.</span></p>
  </aside>

  <aside id="FN718">
    <p class="f"><a class="notebackref" href="#MT27_35"><span class="notemark">‡‡</span> 27:35</a> <span class="fk">Diviserunt. </span><span class="ft"> Hoc Joannes distinctius: vestimenta in quatuor partes ut Ecclesia in quatuor partibus mundi signetur. Tunica sortita significat omnium partium unitatem vinculo charitatis, quæ sorte, id est, gratia Dei provenit, non humano arbitrio.</span></p>
  </aside>

  <aside id="FN719">
    <p class="f"><a class="notebackref" href="#MT27_37"><span class="notemark">§§</span> 27:37</a> <span class="fk">Causam. </span><span class="ft"> Pro quam eum Judæi Pilato tradiderunt. Rex per crucem non perdidit, sed confirmavit imperium, velint nolint Judæi.</span></p>
  </aside>

  <aside id="FN720">
    <p class="f"><a class="notebackref" href="#MT27_38"><span class="notemark">***</span> 27:38</a> <span class="fk">Unus a dextris. </span><span class="ft"> Unus a dextris per quem mortificatio significatur carnis pro cœlesti gloria: unus a sinistris, per quem iterum significatur mortificatio carnis pro aliqua mundi causa.</span></p>
  </aside>

  <aside id="FN721">
    <p class="f"><a class="notebackref" href="#MT27_39"><span class="notemark">†††</span> 27:39</a> <span class="fk">Blasphemabant. </span><span class="ft"> Prædictum erat in libro Sapientiæ Cap. 2.: </span><span class="fk">Morte turpissima condemnemus eum. Erit enim respectus in sermonibus illius. Si enim vere Filius Dei est, suscipiet illum et liberabit illum de manu contrariorum. </span><span class="ft"> Quia ergo crucifigebatur, et non liberabatur, credebant illum non esse Dei Filium: propterea pendenti in ligno insultant, et caput agitant:</span></p>
  </aside>

  <aside id="FN722">
    <p class="f"><a class="notebackref" href="#MT27_40"><span class="notemark">‡‡‡</span> 27:40</a> <span class="fk">Si Filius Dei es. </span><span class="ft"> Si insultantibus cedens descenderet de cruce, virtutem patientiæ non demonstraret.</span></p>
  </aside>

  <aside id="FN723">
    <p class="f"><a class="notebackref" href="#MT27_42"><span class="notemark">§§§</span> 27:42</a> <span class="fk">Et credemus ei. </span><span class="ft"> Fraudulenta promissio: majus facit surgens de sepulcro, et non creditis: si ergo de cruce descenderet, non crederetis. Sed hoc dæmones immiserunt; statim enim senserunt virtutem crucis, et suas vires fractas et hoc agunt ut de cruce descendat. Sed sciens hoc Dominus, permanet ut diabolum destruat.</span></p>
  </aside>

  <aside id="FN724">
    <p class="f"><a class="notebackref" href="#MT27_44"><span class="notemark">*</span> 27:44</a> <span class="fk">Idipsum autem et latrones. </span><span class="ft"> Prius uterque blasphemavit, deinde visis signis unus credidit. Ita uterque populus Deum prius blasphemavit: sed alter signis territus pœnituit, et nunc Judæos arguit.</span></p>
  </aside>

  <aside id="FN725">
    <p class="f"><a class="notebackref" href="#MT27_45"><span class="notemark">†</span> 27:45</a> <span class="fk">A sexta autem hora. </span><span class="ft"> Nota, sole a centro mundi recessuro crucifigitur Dominus, quia propter peccata moritur, et Adam post meridiem cum peccasset vocem Domini audivit. Et ordo est rationis, ut quo tempore prævaricanti Adæ clausit, eo tempore pœnitenti latroni januam reseret paradisi. Quod Marcus ait hora tertia crucifixisse Dominum, ideo est, ut Judæos qui se excusant, magis crucifixisse ostendat linguis, quam milites quorum manibus factum est: qui hora tertia ut crucifigeretur inclamaverunt. Quando enim crucifixus est, hora erat quasi sexta, id est non adhuc plene sexta.</span></p>
  </aside>

  <aside id="FN726">
    <p class="f"><a class="notebackref" href="#MT27_46"><span class="notemark">‡</span> 27:46</a> <span class="fk">Et circa horam nonam. </span><span class="ft"> Cum inclinata est dies ad vesperam et tepefactus est sol a fervore, passionem consummat, ostendens se mori propter peccata nostra quibus a divina luce et dilectione in hanc noctem cecidimus. Mane surrexit Dominus, docens resuscitatos in anima se esse producturum in lucem æternæ felicitatis. </span><span class="fk">Eli, Eli, lamma. </span><span class="ft"> Quorum suscipit naturam, eorumdem plorat miseriam. In quo ostendit quantum ipsi flere debent qui peccant. Ne mireris verborum humilitatem et querimonias derelicti, cum formam servi sciens scandalum crucis videas.</span></p>
  </aside>

  <aside id="FN727">
    <p class="f"><a class="notebackref" href="#MT27_47"><span class="notemark">§</span> 27:47</a> <span class="fk">Quidam autem. </span><span class="ft"> Non omnes, forsitan Romani, Hebræi sermonis ignorantes proprietatem. Vel aliqui Judæi Christum minorem Elia reputantes, ut ejus auxilium deprecetur.</span></p>
  </aside>

  <aside id="FN728">
    <p class="f"><a class="notebackref" href="#MT27_49"><span class="notemark">**</span> 27:49</a> <span class="fk">Sine videamus. </span><span class="ft"> Quia vocem Domini male intelligebant, frustra Eliæ exspectabant adventum.</span></p>
  </aside>

  <aside id="FN729">
    <p class="f"><a class="notebackref" href="#MT27_51"><span class="notemark">††</span> 27:51</a> <span class="fk">Et ecce velum templi. </span><span class="ft"> Ut arca testamenti et omnia sacramenta legis quæ tegebantur appareant, et ad gentes transeant. Josephus ait virtutes angelicas præsides quondam templi tunc pariter conclamasse: transeamus de his sedibus. Velum quod dicebatur exterius: quia nunc ex parte videmus; cum autem venerit quod perfectum est, tunc velum interius dirumpetur. </span><span class="fk">Terra mota est. </span><span class="ft"> Omnia elementa suum Dominum crucifixum demonstrant. Terra movetur, Dominum suum pendentem ferre non sustinens. </span><span class="fk">Petræ. </span><span class="ft"> Id est corda gentilium, vel vaticinia prophetarum, qui petræ dicuntur a petra Christo, ut quidquid in eis duro legis velamine clausum erat, scissum pateret gentibus.</span></p>
  </aside>

  <aside id="FN730">
    <p class="f"><a class="notebackref" href="#MT27_52"><span class="notemark">‡‡</span> 27:52</a> <span class="fk">Et monumenta. </span><span class="ft"> Et tamen cum monumenta aperta sunt, non ante surrexerunt, quam Dominus resurgeret, ut esset primogenitus ex multis fratribus. </span><span class="fk">Corpora sanctorum. </span><span class="ft"> Hi credendi sunt cum Domino ascendente similiter ascendisse cum corpore.</span></p>
  </aside>

  <aside id="FN731">
    <p class="f"><a class="notebackref" href="#MT27_53"><span class="notemark">§§</span> 27:53</a> <span class="fk">In sanctam civitatem. </span><span class="ft"> Jerusalem quæ sancta dicitur propter templum, et Sancta sanctorum, quod nulla alia.</span></p>
  </aside>

  <aside id="FN732">
    <p class="f"><a class="notebackref" href="#MT27_54"><span class="notemark">***</span> 27:54</a> <span class="fk">Centurio autem. </span><span class="ft"> Hi in scandalo crucis confitentur Deum. Arius in Ecclesia prædicat creaturam, quem cæci Judæi nec tot miraculis credunt. In centurione fides Ecclesiæ designatur, quæ velo cœlestium mysteriorum per mortem Domini reserato, Jesum Filium Dei tacente Synagoga confirmat.</span></p>
  </aside>

  <aside id="FN733">
    <p class="f"><a class="notebackref" href="#MT27_55"><span class="notemark">†††</span> 27:55</a> <span class="fk">Mulieres multæ. </span><span class="ft"> Matthæus et Lucas dicunt Mariam Magdalenam a longe stetisse. Joannes vero juxta crucem, quia tanto intervallo aberat, ut juxta diceretur: quia præsto erat in conspectu ejus, et longe comparatione turbæ propioris. Possumus etiam dicere quod illæ quæ erant cum matre Domini postquam eam commendavit discipulo, abire cœperint jam, ut a densitate turbæ eruerent se et cætera quæ facta sunt longius intuerentur. </span><span class="fk">Ministrantes ei. </span><span class="ft"> Consuetudinis Hebraicæ erat, ut mulieres de substantia sua præceptoribus suis ministrarent: quod Dominus accepit, ut exemplum daret apostolis.</span></p>
  </aside>

  <aside id="FN734">
    <p class="f"><a class="notebackref" href="#MT27_56"><span class="notemark">‡‡‡</span> 27:56</a> <span class="fk">Jacobi. </span><span class="ft"> Jacobus Alphæi minor dicitur ad differentiam Jacobi, qui inter primos apostolos vocatus est et electus a Domino.</span></p>
  </aside>

  <aside id="FN735">
    <p class="f"><a class="notebackref" href="#MT27_57"><span class="notemark">§§§</span> 27:57</a> <span class="fk">Homo dives. </span><span class="ft"> Quia ad præsidem nisi dives accedere non poterat, non quod divitias commendet evangelista. Dictus est et decurio, quia fuit de ordine curiæ et officium curæ ministrabat, per hoc potuit habere facultatem, per hoc quod discipulus, hoc ministerio dignus fuit. </span><span class="fk">Discipulus erat Jesu. Hic accessit ad Pilatum. </span><span class="ft"> Etsi occultus, vitans prius inimicitias Judæorum, in hoc extremo officio nihil curat de illis.</span></p>
  </aside>

  <aside id="FN736">
    <p class="f"><a class="notebackref" href="#MT27_59"><span class="notemark">*</span> 27:59</a> <span class="fk">In syndone munda. </span><span class="ft"> Mystice. Sindone munda Jesum involvit, qui pura mente eum suscepit. Hinc etiam mos Ecclesiæ habet, ut sacrificium altaris non serico, non panno tincto, sed puro lineo celebretur.</span></p>
  </aside>

  <aside id="FN737">
    <p class="f"><a class="notebackref" href="#MT27_60"><span class="notemark">†</span> 27:60</a> <span class="fk">In monumento suo novo. </span><span class="ft"> Quia si in monumento, ubi alius positus esset, poneretur, alius fortasse resurrexisse fingeretur. In petra, ne si ex multis lapidibus ædificatum esset, suffossis tumuli fundamentis ablatus furto diceretur.</span></p>
  </aside>

  <aside id="FN738">
    <p class="f"><a class="notebackref" href="#MT27_61"><span class="notemark">‡</span> 27:61</a> <span class="fk">Erant autem ibi. </span><span class="ft"> Aliis notis Jesu ad sua redeuntibus, solæ mulieres quæ arctius amabant, obsequium funeris inspiciebant, exspectantes quod promiserat Jesus: et ideo primæ resurrectionem vident.</span></p>
  </aside>

  <aside id="FN739">
    <p class="f"><a class="notebackref" href="#MT27_63"><span class="notemark">§</span> 27:63</a> <span class="fk">Post tres. </span><span class="ft"> A parte totum, sexti diei quo crucifixus est cum sua nocte pro uno die. Sabbatum integre. Tertius dies a parte prima, id est, nocte totius cum suo diurno, et sic est triduum.</span></p>
  </aside>

  <aside id="FN740">
    <p class="f"><a class="notebackref" href="#MT27_66"><span class="notemark">**</span> 27:66</a> <span class="fk">Munierunt sepulcrum. </span><span class="ft"> Diligentia eorum nostræ profuit fidei. Nam quanto amplius servabatur, tanto magis virtus resurrectionis ostenditur.</span></p>
  </aside>

  <aside id="FN741">
    <p class="f"><a class="notebackref" href="#MT28_1"><span class="notemark">*</span> 28:1</a> <span class="fk">Vespere, </span><span class="ft"> etc. HIER. Quod diversa tempora istarum mulierum, etc., usque ad adire non potuerunt, mane adeunt. </span><span class="fk">Maria Magdalene, et altera Maria. </span><span class="ft"> Duæ unius nominis et devotionis mulieres, duas significant plebes pari devotione Christi passionem et resurrectionem amplectentes.</span></p>
  </aside>

  <aside id="FN742">
    <p class="f"><a class="notebackref" href="#MT28_2"><span class="notemark">†</span> 28:2</a> <span class="fk">Terræ motus. </span><span class="ft"> Sicut in passione et in resurrectione fit motus terræ: significat autem corda terrenorum per fidem passionis et resurrectionis ad pœnitentiam movenda. </span><span class="fk">Revolvit lapidem. </span><span class="ft"> Clauso potuit exire sepulcro, qui clauso natus est virginis utero. Revolutio lapidis significat reserationem sacramentorum Christi, quæ velo litteræ tegebantur: quo ablato, resurrectio, mortis abolitio, vita æterna cœpit toto orbe prædicari.</span></p>
  </aside>

  <aside id="FN743">
    <p class="f"><a class="notebackref" href="#MT28_3"><span class="notemark">‡</span> 28:3</a> <span class="fk">Sicut fulgur. </span><span class="ft"> In candore vestis significabat blandum justis, in terrore fulguris, significat terribilem futurum reprobis.</span></p>
  </aside>

  <aside id="FN744">
    <p class="f"><a class="notebackref" href="#MT28_5"><span class="notemark">§</span> 28:5</a> <span class="fk">Nolite timere. </span><span class="ft"> Quæ vestros concives videtis. Illi timeant qui ad eorum societatem non pertinent.</span></p>
  </aside>

  <aside id="FN745">
    <p class="f"><a class="notebackref" href="#MT28_7"><span class="notemark">**</span> 28:7</a> <span class="fk">Et cito euntes. </span><span class="ft"> Nec concessum est nobis hoc gaudium occulto cordis tenere, sed similiter amantibus pandere.</span></p>
  </aside>

  <aside id="FN746">
    <p class="f"><a class="notebackref" href="#MT28_8"><span class="notemark">††</span> 28:8</a> <span class="fk">Cum timore et gaudio. </span><span class="ft"> Duplex est affectus in eis, timoris et gaudii. Alter de magnitudine miraculi, alter ex desiderio resurgentis, et uterque gradum femineum concitabat.</span></p>
  </aside>

  <aside id="FN747">
    <p class="f"><a class="notebackref" href="#MT28_9"><span class="notemark">‡‡</span> 28:9</a> <span class="fk">Et ecce Jesus, </span><span class="ft"> etc. Sic omnibus iter virtutum inchoantibus adjuvando occurrit Christus. </span><span class="fk">Et tenuerunt. </span><span class="ft"> Superius dictum est clauso exisse monumento, ut immortale corpus intelligeres: hic tenentur pedes, ut veram carnem comprobes. Et quia tantam visionem tremebant, primum pellitur timor: </span><span class="fk">Nolite timere, </span><span class="ft"> ut mente placida possint audire quæ dicuntur. Istæ tenent pedes quæ adorant resuscitatum: sed illa quæ nesciebat adhuc resurrexisse Filium Dei, audit merito: </span><span class="fk">Noli me tangere, nondum enim ascendi ad Patrem meum</span><span class="ft"> Joan 20..</span></p>
  </aside>

  <aside id="FN748">
    <p class="f"><a class="notebackref" href="#MT28_10"><span class="notemark">§§</span> 28:10</a> <span class="fk">Nuntiate. </span><span class="ft"> Ut mulier mortifera serpentis verba narravit, ita modo verba vivificatoris, ut a qua tunc mors, modo ab ea vita. </span><span class="fk">Fratribus meis. </span><span class="ft"> Ante etiam servos vocavit, modo fratres, ut post resurrectionem eamdem humanitatem resumpsisse, et illos idem sperare doceat.</span></p>
  </aside>

  <aside id="FN749">
    <p class="f"><a class="notebackref" href="#MT28_12"><span class="notemark">***</span> 28:12</a> <span class="fk">Pecuniam copiosam. </span><span class="ft"> HIER. Qui rebus Ecclesiæ abutuntur in aliis rebus quibus suam expleant voluntatem, similes sunt scribarum et Pharisæorum et sacerdotum redimentium mendacium et sanguinem Salvatoris.</span></p>
  </aside>

  <aside id="FN750">
    <p class="f"><a class="notebackref" href="#MT28_13"><span class="notemark">†††</span> 28:13</a> <span class="fk">Furati sunt eum nobis dormientibus. </span><span class="ft"> AUG. Si dormierunt, quomodo viderunt? Si non viderunt, quomodo testes esse potuerunt? Avaritia quæ captivavit discipulum comitem Domini, decepit et milites custodes sepulcri: et sic Judæos seduxit, unde subdit: </span><span class="fk">Et divulgatum est. </span></p>
  </aside>

  <aside id="FN751">
    <p class="f"><a class="notebackref" href="#MT28_16"><span class="notemark">‡‡‡</span> 28:16</a> <span class="fk">Abierunt. </span><span class="ft"> A Jerusalem in Galilæam. </span><span class="fk">In montem: </span><span class="ft"> quia corpus de communi terra susceptum super omnia terrena erat elevatum. Et monet nos, ut si eum videre volumus, ad superna de infimis elevemur. Præcessit Christus primitiæ dormientium, sequuntur alii in suo ordine, et videntes eum adorant, id est, sine fine laudant.</span></p>
  </aside>

  <aside id="FN752">
    <p class="f"><a class="notebackref" href="#MT28_17"><span class="notemark">§§§</span> 28:17</a> <span class="fk">Quidam autem dubitaverunt, </span><span class="ft"> ut Lucas ait: existimantes se spiritum videre, quem moriendo tradidit.</span></p>
  </aside>

  <aside id="FN753">
    <p class="f"><a class="notebackref" href="#MT28_18"><span class="notemark">*</span> 28:18</a> <span class="fk">Et accedens. </span><span class="ft"> Et ideo pius magister et illos ad fidem confortat, et dubios ad fidem vocat intimans ad quantam pervenerit gloriam. </span><span class="fk">Data est. </span><span class="ft"> Hoc non de coæterna Patris divinitate, sed de assumpta dicit humanitate, in qua minor angelis, in qua etiam gloria et honore coronatus est et omnibus superpositus.</span></p>
  </aside>

  <aside id="FN754">
    <p class="f"><a class="notebackref" href="#MT28_19"><span class="notemark">†</span> 28:19</a> <span class="fk">Euntes. </span><span class="ft"> Qui jam in lucem venit, quod hactenus quibusdam de causis dubium hominibus fuerat. </span><span class="fk">Docete. </span><span class="ft"> Congruus ordo. Primo enim docendus est auditor. Deinde fidei sacramentis imbuendus, tunc ad servanda mandata instruendus. Quia nisi prius anima fidem recipiat, non est dandus baptismus, nec valet mundari, si post non insistat bonis operibus.</span></p>
  </aside>

  <aside id="FN755">
    <p class="f"><a class="notebackref" href="#MT28_20"><span class="notemark">‡</span> 28:20</a> <span class="fk">Et ecce ego vobiscum sum. </span><span class="ft"> Quæ autem merces piæ conversationis, quodve pignus futuræ beatitudinis etiam in præsenti sit fidelibus, subdit: </span><span class="fk">Ecce ego vobiscum sum, </span><span class="ft"> etc. Quod apostolis per successiones universali Ecclesiæ promittit. Nota quod usque in finem sæculi non sunt desituri qui divina mansione sunt digni. AUG. Prima sabbati diluculo, etc., usque ad dicente eis angelo: </span><span class="fk">Sic veniet quemadmodum vidistis eum euntem in cœlum</span><span class="ft"> Act. 1..</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>