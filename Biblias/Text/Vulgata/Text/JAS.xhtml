<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -IACOBI</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">IACOBI</p>

  <div class="divCap"><a href='JAS.xhtml#JM1_0' class="button">1</a><a href='JAS.xhtml#JM2_0' class="button">2</a><a href='JAS.xhtml#JM3_0' class="button">3</a><a href='JAS.xhtml#JM4_0' class="button">4</a><a href='JAS.xhtml#JM5_0' class="button">5</a></div>

  <p class='main' id='JM0_0'></p>

  <h2>INCIPIT EPISTULA IACOBI</h2>

  <p class='pT4' id='JM1_0'>1</p>

  <p class='Normale'><span class="Versetto" id="JM1_1">1&#160;</span>Jacobus, Dei et Domini nostri Jesu Christi servus, duodecim tribubus, quæ sunt in dispersione, salutem.<a href='#FN1'>*</a> <span class="Versetto" id="JM1_2">2&#160;</span>Omne gaudium existimate fratres mei, cum in tentationes varias incideritis:<a href='#FN2'>†</a> <span class="Versetto" id="JM1_3">3&#160;</span>scientes quod probatio fidei vestræ patientiam operatur.<a href='#FN3'>‡</a> <span class="Versetto" id="JM1_4">4&#160;</span>Patientia autem opus perfectum habet: ut sitis perfecti et integri in nullo deficientes. <span class="Versetto" id="JM1_5">5&#160;</span>Si quis autem vestrum indiget sapientia, postulet a Deo, qui dat omnibus affluenter, et non improperat: et dabitur ei. <span class="Versetto" id="JM1_6">6&#160;</span>Postulet autem in fide nihil hæsitans: qui enim hæsitat, similis est fluctui maris, qui a vento movetur et circumfertur:<a href='#FN4'>§</a> <span class="Versetto" id="JM1_7">7&#160;</span>non ergo æstimet homo ille quod accipiat aliquid a Domino. <span class="Versetto" id="JM1_8">8&#160;</span>Vir duplex animo inconstans est in omnibus viis suis. <span class="Versetto" id="JM1_9">9&#160;</span>Glorietur autem frater humilis in exaltatione sua: <span class="Versetto" id="JM1_10">10&#160;</span>dives autem in humilitate sua, quoniam sicut flos fœni transibit;<a href='#FN5'>**</a> <span class="Versetto" id="JM1_11">11&#160;</span>exortus est enim sol cum ardore, et arefecit fœnum, et flos ejus decidit, et decor vultus ejus deperiit: ita et dives in itineribus suis marcescet.<a href='#FN6'>††</a> <span class="Versetto" id="JM1_12">12&#160;</span>Beatus vir qui suffert tentationem: quoniam cum probatus fuerit, accipiet coronam vitæ, quam repromisit Deus diligentibus se.<a href='#FN7'>‡‡</a> <span class="Versetto" id="JM1_13">13&#160;</span>Nemo cum tentatur, dicat quoniam a Deo tentatur: Deus enim intentator malorum est: ipse autem neminem tentat.<a href='#FN8'>§§</a> <span class="Versetto" id="JM1_14">14&#160;</span>Unusquisque vero tentatur a concupiscentia sua abstractus, et illectus.<a href='#FN9'>***</a> <span class="Versetto" id="JM1_15">15&#160;</span>Deinde concupiscentia cum conceperit, parit peccatum: peccatum vero cum consummatum fuerit, generat mortem. <span class="Versetto" id="JM1_16">16&#160;</span>Nolite itaque errare, fratres mei dilectissimi. <span class="Versetto" id="JM1_17">17&#160;</span>Omne datum optimum, et omne donum perfectum desursum est, descendens a Patre luminum, apud quem non est transmutatio, nec vicissitudinis obumbratio.<a href='#FN10'>†††</a> <span class="Versetto" id="JM1_18">18&#160;</span>Voluntarie enim genuit nos verbo veritatis, ut simus initium aliquod creaturæ ejus.<a href='#FN11'>‡‡‡</a> <span class="Versetto" id="JM1_19">19&#160;</span>Scitis, fratres mei dilectissimi. Sit autem omnis homo velox ad audiendum: tardus autem ad loquendum, et tardus ad iram.<a href='#FN12'>§§§</a> <span class="Versetto" id="JM1_20">20&#160;</span>Ira enim viri justitiam Dei non operatur. <span class="Versetto" id="JM1_21">21&#160;</span>Propter quod abjicientes omnem immunditiam, et abundantiam malitiæ, in mansuetudine suscipite insitum verbum, quod potest salvare animas vestras.<a href='#FN13'>*</a> <span class="Versetto" id="JM1_22">22&#160;</span>Estote autem factores verbi, et non auditores tantum: fallentes vosmetipsos. <span class="Versetto" id="JM1_23">23&#160;</span>Quia si quis auditor est verbi, et non factor, hic comparabitur viro consideranti vultum nativitatis suæ in speculo:<a href='#FN14'>†</a> <span class="Versetto" id="JM1_24">24&#160;</span>consideravit enim se, et abiit, et statim oblitus est qualis fuerit. <span class="Versetto" id="JM1_25">25&#160;</span>Qui autem perspexerit in legem perfectam libertatis, et permanserit in ea, non auditor obliviosus factus, sed factor operis: hic beatus in facto suo erit. <span class="Versetto" id="JM1_26">26&#160;</span>Si quis autem putat se religiosum esse, non refrenans linguam suam, sed seducens cor suum, hujus vana est religio.<a href='#FN15'>‡</a> <span class="Versetto" id="JM1_27">27&#160;</span>Religio munda et immaculata apud Deum et Patrem, hæc est: visitare pupillos et viduas in tribulatione eorum, et immaculatum se custodire ab hoc sæculo.<a href='#FN16'>§</a></p>

  <p class='pT4' id='JM2_0'>2</p>

  <p class='Normale'><span class="Versetto" id="JM2_1">1&#160;</span>Fratres mei, nolite in personarum acceptione habere fidem Domini nostri Jesu Christi gloriæ.<a href='#FN17'>*</a> <span class="Versetto" id="JM2_2">2&#160;</span>Etenim si introierit in conventum vestrum vir aureum annulum habens in veste candida, introierit autem et pauper in sordido habitu, <span class="Versetto" id="JM2_3">3&#160;</span>et intendatis in eum qui indutus est veste præclara, et dixeritis ei: Tu sede hic bene: pauperi autem dicatis: Tu sta illic; aut sede sub scabello pedum meorum: <span class="Versetto" id="JM2_4">4&#160;</span>nonne judicatis apud vosmetipsos, et facti estis judices cogitationum iniquarum? <span class="Versetto" id="JM2_5">5&#160;</span>Audite, fratres mei dilectissimi: nonne Deus elegit pauperes in hoc mundo, divites in fide, et hæredes regni, quod repromisit Deus diligentibus se?<a href='#FN18'>†</a> <span class="Versetto" id="JM2_6">6&#160;</span>vos autem exhonorastis pauperem. Nonne divites per potentiam opprimunt vos, et ipsi trahunt vos ad judicia?<a href='#FN19'>‡</a> <span class="Versetto" id="JM2_7">7&#160;</span>nonne ipsi blasphemant bonum nomen, quod invocatum est super vos?<a href='#FN20'>§</a> <span class="Versetto" id="JM2_8">8&#160;</span>Si tamen legem perficitis regalem secundum Scripturas: Diliges proximum tuum sicut teipsum: bene facitis:<a href='#FN21'>**</a> <span class="Versetto" id="JM2_9">9&#160;</span>si autem personas accipitis, peccatum operamini, redarguti a lege quasi transgressores. <span class="Versetto" id="JM2_10">10&#160;</span>Quicumque autem totam legem servaverit, offendat autem in uno, factus est omnium reus.<a href='#FN22'>††</a> <span class="Versetto" id="JM2_11">11&#160;</span>Qui enim dixit: Non mœchaberis, dixit et: Non occides. Quod si non mœchaberis, occides autem, factus es transgressor legis. <span class="Versetto" id="JM2_12">12&#160;</span>Sic loquimini, et sic facite sicut per legem libertatis incipientes judicari.<a href='#FN23'>‡‡</a> <span class="Versetto" id="JM2_13">13&#160;</span>Judicium enim sine misericordia illi qui non fecit misericordiam: superexaltat autem misericordia judicium.<a href='#FN24'>§§</a> <span class="Versetto" id="JM2_14">14&#160;</span>Quid proderit, fratres mei, si fidem quis dicat se habere, opera autem non habeat? numquid poterit fides salvare eum?<a href='#FN25'>***</a> <span class="Versetto" id="JM2_15">15&#160;</span>Si autem frater et soror nudi sint, et indigeant victu quotidiano, <span class="Versetto" id="JM2_16">16&#160;</span>dicat autem aliquis ex vobis illis: Ite in pace, calefacimini et saturamini: non dederitis autem eis quæ necessaria sunt corpori, quid proderit? <span class="Versetto" id="JM2_17">17&#160;</span>Sic et fides, si non habeat opera, mortua est in semetipsa. <span class="Versetto" id="JM2_18">18&#160;</span>Sed dicet quis: Tu fidem habes, et ego opera habeo: ostende mihi fidem tuam sine operibus: et ego ostendam tibi ex operibus fidem meam.<a href='#FN26'>†††</a> <span class="Versetto" id="JM2_19">19&#160;</span>Tu credis quoniam unus est Deus: bene facis: et dæmones credunt, et contremiscunt.<a href='#FN27'>‡‡‡</a> <span class="Versetto" id="JM2_20">20&#160;</span>Vis autem scire, o homo inanis, quoniam fides sine operibus mortua est?<a href='#FN28'>§§§</a> <span class="Versetto" id="JM2_21">21&#160;</span>Abraham pater noster nonne ex operibus justificatus est, offerens Isaac filium suum super altare?<a href='#FN29'>*</a> <span class="Versetto" id="JM2_22">22&#160;</span>Vides quoniam fides cooperabatur operibus illius: et ex operibus fides consummata est?<a href='#FN30'>†</a> <span class="Versetto" id="JM2_23">23&#160;</span>Et suppleta est Scriptura, dicens: Credidit Abraham Deo, et reputatum est illi ad justitiam, et amicus Dei appellatus est. <span class="Versetto" id="JM2_24">24&#160;</span>Videtis quoniam ex operibus justificatur homo, et non ex fide tantum? <span class="Versetto" id="JM2_25">25&#160;</span>Similiter et Rahab meretrix, nonne ex operibus justificata est, suscipiens nuntios, et alia via ejiciens? <span class="Versetto" id="JM2_26">26&#160;</span>Sicut enim corpus sine spiritu mortuum est, ita et fides sine operibus mortua est.</p>

  <p class='pT4' id='JM3_0'>3</p>

  <p class='Normale'><span class="Versetto" id="JM3_1">1&#160;</span>Nolite plures magistri fieri fratres mei, scientes quoniam majus judicium sumitis.<a href='#FN31'>*</a> <span class="Versetto" id="JM3_2">2&#160;</span>In multis enim offendimus omnes. Si quis in verbo non offendit, hic perfectus est vir: potest etiam freno circumducere totum corpus.<a href='#FN32'>†</a> <span class="Versetto" id="JM3_3">3&#160;</span>Si autem equis frena in ora mittimus ad consentiendum nobis, et omne corpus illorum circumferimus.<a href='#FN33'>‡</a> <span class="Versetto" id="JM3_4">4&#160;</span>Ecce et naves, cum magnæ sint, et a ventis validis minentur, circumferuntur a modico gubernaculo ubi impetus dirigentis voluerit. <span class="Versetto" id="JM3_5">5&#160;</span>Ita et lingua modicum quidem membrum est, et magna exaltat. Ecce quantus ignis quam magnam silvam incendit !<a href='#FN34'>§</a> <span class="Versetto" id="JM3_6">6&#160;</span>Et lingua ignis est, universitas iniquitatis. Lingua constituitur in membris nostris, quæ maculat totum corpus, et inflammat rotam nativitatis nostræ inflammata a gehenna.<a href='#FN35'>**</a> <span class="Versetto" id="JM3_7">7&#160;</span>Omnis enim natura bestiarum, et volucrum, et serpentium, et ceterorum domantur, et domita sunt a natura humana:<a href='#FN36'>††</a> <span class="Versetto" id="JM3_8">8&#160;</span>linguam autem nullus hominum domare potest: inquietum malum, plena veneno mortifero. <span class="Versetto" id="JM3_9">9&#160;</span>In ipsa benedicimus Deum et Patrem: et in ipsa maledicimus homines, qui ad similitudinem Dei facti sunt. <span class="Versetto" id="JM3_10">10&#160;</span>Ex ipso ore procedit benedictio et maledictio. Non oportet, fratres mei, hæc ita fieri.<a href='#FN37'>‡‡</a> <span class="Versetto" id="JM3_11">11&#160;</span>Numquid fons de eodem foramine emanat dulcem et amaram aquam?<a href='#FN38'>§§</a> <span class="Versetto" id="JM3_12">12&#160;</span>Numquid potest, fratres mei, ficus uvas facere, aut vitis ficus? Sic neque salsa dulcem potest facere aquam.<a href='#FN39'>***</a> <span class="Versetto" id="JM3_13">13&#160;</span>Quis sapiens et disciplinatus inter vos? Ostendat ex bona conversatione operationem suam in mansuetudine sapientiæ.<a href='#FN40'>†††</a> <span class="Versetto" id="JM3_14">14&#160;</span>Quod si zelum amarum habetis, et contentiones sint in cordibus vestris: nolite gloriari, et mendaces esse adversus veritatem:<a href='#FN41'>‡‡‡</a> <span class="Versetto" id="JM3_15">15&#160;</span>non est enim ista sapientia desursum descendens: sed terrena, animalis, diabolica. <span class="Versetto" id="JM3_16">16&#160;</span>Ubi enim zelus et contentio, ibi inconstantia et omne opus pravum. <span class="Versetto" id="JM3_17">17&#160;</span>Quæ autem desursum est sapientia, primum quidem pudica est, deinde pacifica, modesta, suadibilis, bonus consentiens, plena misericordia et fructibus bonis, non judicans, sine simulatione.<a href='#FN42'>§§§</a> <span class="Versetto" id="JM3_18">18&#160;</span>Fructus autem justitiæ, in pace seminatur, facientibus pacem.<a href='#FN43'>*</a></p>

  <p class='pT4' id='JM4_0'>4</p>

  <p class='Normale'><span class="Versetto" id="JM4_1">1&#160;</span>Unde bella et lites in vobis? nonne hinc: ex concupiscentiis vestris, quæ militant in membris vestris?<a href='#FN44'>*</a> <span class="Versetto" id="JM4_2">2&#160;</span>concupiscitis, et non habetis: occiditis, et zelatis: et non potestis adipisci: litigatis, et belligeratis, et non habetis, propter quod non postulatis.<a href='#FN45'>†</a> <span class="Versetto" id="JM4_3">3&#160;</span>Petitis, et non accipitis: eo quod male petatis: ut in concupiscentiis vestris insumatis. <span class="Versetto" id="JM4_4">4&#160;</span>Adulteri, nescitis quia amicitia hujus mundi inimica est Dei? quicumque ergo voluerit amicus esse sæculi hujus, inimicus Dei constituitur.<a href='#FN46'>‡</a> <span class="Versetto" id="JM4_5">5&#160;</span>An putatis quia inaniter Scriptura dicat: Ad invidiam concupiscit spiritus qui habitat in vobis?<a href='#FN47'>§</a> <span class="Versetto" id="JM4_6">6&#160;</span>majorem autem dat gratiam. Propter quod dicit: Deus superbis resistit, humilibus autem dat gratiam.<a href='#FN48'>**</a> <span class="Versetto" id="JM4_7">7&#160;</span>Subditi ergo estote Deo, resistite autem diabolo, et fugiet a vobis. <span class="Versetto" id="JM4_8">8&#160;</span>Appropinquate Deo, et appropinquabit vobis. Emundate manus, peccatores: et purificate corda, duplices animo. <span class="Versetto" id="JM4_9">9&#160;</span>Miseri estote, et lugete, et plorate: risus vester in luctum convertatur, et gaudium in mœrorem. <span class="Versetto" id="JM4_10">10&#160;</span>Humiliamini in conspectu Domini, et exaltabit vos. <span class="Versetto" id="JM4_11">11&#160;</span>Nolite detrahere alterutrum fratres. Qui detrahit fratri, aut qui judicat fratrem suum, detrahit legi, et judicat legem. Si autem judicas legem, non es factor legis, sed judex.<a href='#FN49'>††</a> <span class="Versetto" id="JM4_12">12&#160;</span>Unus est legislator et judex, qui potest perdere et liberare. <span class="Versetto" id="JM4_13">13&#160;</span>Tu autem quis es, qui judicas proximum? Ecce nunc qui dicitis: Hodie, aut crastino ibimus in illam civitatem, et faciemus ibi quidem annum, et mercabimur, et lucrum faciemus:<a href='#FN50'>‡‡</a> <span class="Versetto" id="JM4_14">14&#160;</span>qui ignoratis quid erit in crastino. <span class="Versetto" id="JM4_15">15&#160;</span>Quæ est enim vita vestra? vapor est ad modicum parens, et deinceps exterminabitur; pro eo ut dicatis: Si Dominus voluerit. Et: Si vixerimus, faciemus hoc, aut illud.<a href='#FN51'>§§</a> <span class="Versetto" id="JM4_16">16&#160;</span>Nunc autem exsultatis in superbiis vestris. Omnis exsultatio talis, maligna est. <span class="Versetto" id="JM4_17">17&#160;</span>Scienti igitur bonum facere, et non facienti, peccatum est illi.</p>

  <p class='pT4' id='JM5_0'>5</p>

  <p class='Normale'><span class="Versetto" id="JM5_1">1&#160;</span>Agite nunc divites, plorate ululantes in miseriis vestris, quæ advenient vobis.<a href='#FN52'>*</a> <span class="Versetto" id="JM5_2">2&#160;</span>Divitiæ vestræ putrefactæ sunt, et vestimenta vestra a tineis comesta sunt. <span class="Versetto" id="JM5_3">3&#160;</span>Aurum et argentum vestrum æruginavit: et ærugo eorum in testimonium vobis erit, et manducabit carnes vestras sicut ignis. Thesaurizastis vobis iram in novissimis diebus.<a href='#FN53'>†</a> <span class="Versetto" id="JM5_4">4&#160;</span>Ecce merces operariorum, qui messuerunt regiones vestras, quæ fraudata est a vobis, clamat: et clamor eorum in aures Domini sabbaoth introivit.<a href='#FN54'>‡</a> <span class="Versetto" id="JM5_5">5&#160;</span>Epulati estis super terram, et in luxuriis enutristis corda vestra in die occisionis.<a href='#FN55'>§</a> <span class="Versetto" id="JM5_6">6&#160;</span>Addixistis, et occidistis justum, et non resistit vobis. <span class="Versetto" id="JM5_7">7&#160;</span>Patientes igitur estote, fratres, usque ad adventum Domini. Ecce agricola exspectat pretiosum fructum terræ, patienter ferens donec accipiat temporaneum et serotinum.<a href='#FN56'>**</a> <span class="Versetto" id="JM5_8">8&#160;</span>Patientes igitur estote et vos, et confirmate corda vestra: quoniam adventus Domini appropinquavit. <span class="Versetto" id="JM5_9">9&#160;</span>Nolite ingemiscere, fratres, in alterutrum, ut non judicemini. Ecce judex ante januam assistit. <span class="Versetto" id="JM5_10">10&#160;</span>Exemplum accipite, fratres, exitus mali, laboris, et patientiæ, prophetas qui locuti sunt in nomine Domini.<a href='#FN57'>††</a> <span class="Versetto" id="JM5_11">11&#160;</span>Ecce beatificamus eos qui sustinuerunt. Sufferentiam Job audistis, et finem Domini vidistis, quoniam misericors Dominus est, et miserator.<a href='#FN58'>‡‡</a> <span class="Versetto" id="JM5_12">12&#160;</span>Ante omnia autem, fratres mei, nolite jurare, neque per cælum, neque per terram, neque aliud quodcumque juramentum. Sit autem sermo vester: Est, est: Non, non: ut non sub judicio decidatis. <span class="Versetto" id="JM5_13">13&#160;</span>Tristatur aliquis vestrum? oret. Æquo animo est? psallat.<a href='#FN59'>§§</a> <span class="Versetto" id="JM5_14">14&#160;</span>Infirmatur quis in vobis? inducat presbyteros ecclesiæ, et orent super eum, ungentes eum oleo in nomine Domini: <span class="Versetto" id="JM5_15">15&#160;</span>et oratio fidei salvabit infirmum, et alleviabit eum Dominus: et si in peccatis sit, remittentur ei.<a href='#FN60'>***</a> <span class="Versetto" id="JM5_16">16&#160;</span>Confitemini ergo alterutrum peccata vestra, et orate pro invicem ut salvemini: multum enim valet deprecatio justi assidua. <span class="Versetto" id="JM5_17">17&#160;</span>Elias homo erat similis nobis passibilis: et oratione oravit ut non plueret super terram, et non pluit annos tres, et menses sex.<a href='#FN61'>†††</a> <span class="Versetto" id="JM5_18">18&#160;</span>Et rursum oravit: et cælum dedit pluviam, et terra dedit fructum suum. <span class="Versetto" id="JM5_19">19&#160;</span>Fratres mei, si quis ex vobis erraverit a veritate, et converterit quis eum:<a href='#FN62'>‡‡‡</a> <span class="Versetto" id="JM5_20">20&#160;</span>scire debet quoniam qui converti fecerit peccatorem ab errore viæ suæ, salvabit animam ejus a morte, et operiet multitudinem peccatorum.<a href='#FN63'>§§§</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#JM1_1"><span class="notemark">*</span> 1:1</a> <span class="fk">Argumentum</span><span class="ft"> Jacobus apostolus sanctum instituit clerum de cultura cœlestium præceptorum, et regula catholicæ observantiæ, et de invictæ patientiæ majestate, et de revelatione plurimorum, et de mandatione magistrorum. </span><span class="fk">Jacobus. </span><span class="ft"> Iste ecclesiæ Hierosolymitanæ, post apostolos ad prædicandum missos, curam et regimen suscepit. </span><span class="fk">Duodecim tribubus. </span><span class="ft"> Præcipuam sollicitudinem de istis habere ad duodecim pertinebat apostolos, qui legatione pro Domino in circumcisione fungebantur. Unde et Paulus dicit: </span><span class="fk">Jacobus, et Cephas, et Joannes, qui videbantur columnæ esse, dexteras dederunt, </span><span class="ft"> etc. Idcirco eis scribit præcipue, et quia ipse a cæteris apostolis super eos ordinatus erat episcopus.</span></p>
  </aside>

  <aside id="FN2">
    <p class="f"><a class="notebackref" href="#JM1_2"><span class="notemark">†</span> 1:2</a> <span class="fk">Omne gaudium. </span><span class="ft"> Ne indignemini si mali in mundo florent, si vos patimini, quia non est Christianæ veritatis in temporalibus exaltari, sed potius deprimi. Mali nihil habent in cœlo, vos nihil in mundo. Spe illius boni ad quod tenditis, quidquid in via contingat, gaudere debetis. </span><span class="fk">Cum in tentationes. </span><span class="ft"> A perfectioribus incipit de extrinsecis tentationibus.</span></p>
  </aside>

  <aside id="FN3">
    <p class="f"><a class="notebackref" href="#JM1_3"><span class="notemark">‡</span> 1:3</a> <span class="fk">Probatio fidei, </span><span class="ft"> etc. BED. Eadem sententia, sed converso ordine in Paulo legitur, etc., usque ad per quod fides perfecta probatur.</span></p>
  </aside>

  <aside id="FN4">
    <p class="f"><a class="notebackref" href="#JM1_6"><span class="notemark">§</span> 1:6</a> <span class="fk">Qui autem hæsitat. </span><span class="ft"> Qui conscientia peccati pressus dubitat de præmiis cœlestibus, superveniente vento tentationum, facile deserit fidei statum, et secundum tentantis voluntatem, ad flatum venti per diversos vitiorum raptatur errores.</span></p>
  </aside>

  <aside id="FN5">
    <p class="f"><a class="notebackref" href="#JM1_10"><span class="notemark">**</span> 1:10</a> <span class="fk">Dives autem. </span><span class="ft"> Divitem vocat eum qui totam spem in divitiis ponit; non nocet habere divitias, sed amare. </span><span class="fk">Dives autem glorietur. </span><span class="ft"> Ironice. Quasi: Non debet gloriari in sua gloria qua superbit et alios opprimit, quia finienda est et humilianda in inferno. Vel, </span><span class="fk">Glorietur in humilitate sua, </span><span class="ft"> id est, non in superbia, sed humiliet se subserviendo aliis de divitiis. </span><span class="fk">Quoniam sicut flos feni. </span><span class="ft"> Justus ut palma floret, injustus ut fenum: quia ille manet, hic cito transit. Flos justi spes quæ fructum exspectat, radix justi charitas quæ immobilis manet; mali radix cupiditas, flos delectatio temporalium.</span></p>
  </aside>

  <aside id="FN6">
    <p class="f"><a class="notebackref" href="#JM1_11"><span class="notemark">††</span> 1:11</a> <span class="fk">Dives in itineribus. </span><span class="ft"> Viæ divitis temporalia sunt, quibus beatificari quærit, quæ cito destruentur. Ardor solis, adventus severi Judicis: vel in morte cujusque improvisus, vel in judicio communiter. In quo justus ut arbor fructifera manebit.</span></p>
  </aside>

  <aside id="FN7">
    <p class="f"><a class="notebackref" href="#JM1_12"><span class="notemark">‡‡</span> 1:12</a> <span class="fk">Beatus vir. </span><span class="ft"> Quia difficile est hortari ad contemptum mundi, subdit de magnitudine præmii: </span><span class="fk">Beatus vir, </span><span class="ft"> etc. Non solum verbera et carceres debetis pati, sed et amissionem rerum temporalium, quæ sunt viles et transitoriæ, et amatores earum puniendi.</span></p>
  </aside>

  <aside id="FN8">
    <p class="f"><a class="notebackref" href="#JM1_13"><span class="notemark">§§</span> 1:13</a> <span class="fk">Nemo, cum tentatur. </span><span class="ft"> BED. Hactenus de tentationibus exterioribus, nunc, etc., usque ad et hominem quasi ex necessitate peccare. </span><span class="fk">Quoniam a Deo tentatur. </span><span class="ft"> Exteriorem tentationem immittit Deus ad probationem suorum, interiorem vero, qua sæpe concipitur furtum, adulterium, homicidium, non immittit Deus.</span></p>
  </aside>

  <aside id="FN9">
    <p class="f"><a class="notebackref" href="#JM1_14"><span class="notemark">***</span> 1:14</a> <span class="fk">Unusquisque tentatur. </span><span class="ft"> Duo sunt genera tentationum: unum quod probat, secundum quod tentavit Deus Abraham. Aliud quod decipit, secundum quod Deus neminem tentat. Cum super fundamentum, lignum, fenum, stipulam ædificamus, diabolus superponit incendium. Ædificemus aurum, argentum, lapides pretiosos: et tentare non audebit; nec tamen omnino desistit, sed sedet in occultis ut interficiat innocentem. </span><span class="fk">Generat mortem. </span><span class="ft"> Sicut qui tentatus superat, præmia vitæ; ita qui concupiscentiis illectus superatur, merito ruinam mortis incurrit.</span></p>
  </aside>

  <aside id="FN10">
    <p class="f"><a class="notebackref" href="#JM1_17"><span class="notemark">†††</span> 1:17</a> <span class="fk">Omne datum, </span><span class="ft"> etc. BED. Postquam docuit quod vitia non a Deo nobis, sed a nobis sunt, etc., usque ad donum perfectum potest intelligi. </span><span class="fk">Nec vicissitudinis. </span><span class="ft"> Lumen ejus aliqua umbra non interdicit, ut aliqua mala immittat. Semper bona lucis sunt in Deo, sed ejus dona in nobis aliquando sunt quæ supervenientia obumbrant peccata.</span></p>
  </aside>

  <aside id="FN11">
    <p class="f"><a class="notebackref" href="#JM1_18"><span class="notemark">‡‡‡</span> 1:18</a> <span class="fk">Voluntarie. </span><span class="ft"> Omne bonum est a Deo, et non meritis vestris ad hoc accessistis, sed sola gratia divinæ voluntatis. </span><span class="fk">Ut simus initium, </span><span class="ft"> etc. Per hanc genituram non putemus nos esse id quod ipse est, sed quemdam principatum in creaturis, adoptione nobis concessit. Unde alius translator: </span><span class="fk">Ut simus primitiæ creaturarum ejus. </span></p>
  </aside>

  <aside id="FN12">
    <p class="f"><a class="notebackref" href="#JM1_19"><span class="notemark">§§§</span> 1:19</a> <span class="fk">Tardus ad iram. </span><span class="ft"> Non temere, et sine causa aliquis irascatur, vel contra subditos peccantes, vel contra quoslibet fratres, vel contra felicitatem malorum, quia maturitas sapientiæ non nisi tranquilla mente percipitur. Et qui iratus judicat, etiamsi justitiam judicat, tamen divini examinis justitiam, in qua perturbatio non cadit, non potest imitari.</span></p>
  </aside>

  <aside id="FN13">
    <p class="f"><a class="notebackref" href="#JM1_21"><span class="notemark">*</span> 1:21</a> <span class="fk">Propter quod abjicientes, </span><span class="ft"> etc. Monuit ad inquirendam doctrinam, ad quam suscipiendam, et ut in ea possint proficere, hortatur nunc ad munditiam corporis et animæ. Qui enim non declinat a malo, non potest bonum facere. </span><span class="fk">Insitum verbum. </span><span class="ft"> Quod vestris cordibus prædicando imponimus, vel verbum quod insitum et seminatum est in die redemptionis, quando vos genuit Deus; nunc perfectius suscipite, et operibus implete, quid in mysterio tenetis.</span></p>
  </aside>

  <aside id="FN14">
    <p class="f"><a class="notebackref" href="#JM1_23"><span class="notemark">†</span> 1:23</a> <span class="fk">Consideranti vultum. </span><span class="ft"> Qui proponit in animo suo considerare in Scripturis quasi in speculo vultum nativitatis, qualiter homo sit natus, quam fragilis, vel quid futurus, quam brevis ævi, in quantis miseriis positus, compunctionem magnam et voluntatem pœnitendi contraxit; sed statim, aliqua tentatione seductus, obliviscitur compunctionis, et ad peccata redit. Hujus inconstantiæ comparat eum qui libenter verbum audit, et implere negligit. Et est similitudo inter illum qui sponte sua, sine doctore se ad Scripturas applicuit, et illum qui ab alio Scripturas audit, cum neuter impleverit. Puer cum nascitur vagit, per quod indicatur dolor animæ, et quod in vita intrat ad miserias carnis, quem dolorem postea obliviscitur, consueta illecebris carnis anima.</span></p>
  </aside>

  <aside id="FN15">
    <p class="f"><a class="notebackref" href="#JM1_26"><span class="notemark">‡</span> 1:26</a> <span class="fk">Non refrenans linguam suam, </span><span class="ft"> etc. AUG., Serm. 3 ad fratres in eremo. Verbositas quid aliud est? etc., usque ad et tu diligenter attendas: </span><span class="fk">Qui non refrenat linguam suam, hujus vana est religio, </span><span class="ft"> etc.</span></p>
  </aside>

  <aside id="FN16">
    <p class="f"><a class="notebackref" href="#JM1_27"><span class="notemark">§</span> 1:27</a> <span class="fk">Et immaculatum se custodire ab hoc sæculo. </span><span class="ft"> Per sæculum intelligit mundum, seu omnia quæ sunt in mundo, ut sunt concupiscentia carnis, et oculorum, et superbia vitæ.</span></p>
  </aside>

  <aside id="FN17">
    <p class="f"><a class="notebackref" href="#JM2_1"><span class="notemark">*</span> 2:1</a> <span class="fk">Nolite. Quasi dicat: </span><span class="ft"> Dominus non divites invitat ad fidem et pauperes despicit, sed pauperes elegit in hoc mundo, et eos fide donavit. Mundus pauperem abjicit, divitem colit; fides Christi econtra docet quia omnis gloria divitum tanquam flos feni, misericordia in pauperes floret in æternum. </span><span class="fk">Domini gloriæ. </span><span class="ft"> Dominum gloriæ nominat, ut ejus jussis obediatur, qui sempiterna gloria remunerat id quod pro ejus amore pauperibus datur.</span></p>
  </aside>

  <aside id="FN18">
    <p class="f"><a class="notebackref" href="#JM2_5"><span class="notemark">†</span> 2:5</a> <span class="fk">Audite. </span><span class="ft"> BED. Diligentius attendite, quia non qui ditiores in sæculo, etc., usque ad sed hos tamen exspectatione futuri regni præclaros reddidit et nobiles. </span><span class="fk">Nonne Deus. </span><span class="ft"> BED. Pauperes elegit Deus qui alibi ait: </span><span class="fk">Nolite timere, pusillus grex, quia complacuit Patri </span><span class="fk">vestro dare vobis regnum. </span><span class="ft"> Pauperes etiam parentes quorum nutriretur officio elegit.</span></p>
  </aside>

  <aside id="FN19">
    <p class="f"><a class="notebackref" href="#JM2_6"><span class="notemark">‡</span> 2:6</a> <span class="fk">Nonne divites. </span><span class="ft"> Apertius ostendit quos divites superius dixerit, scilicet illos qui divitias Christo præferunt, et ipsi alieni a fide, eos qui credunt per potentiam opprimunt, et ad judicia potentiorum trahunt. Et est alia causa quare non sunt eligendi, quia mala inferunt fidelibus.</span></p>
  </aside>

  <aside id="FN20">
    <p class="f"><a class="notebackref" href="#JM2_7"><span class="notemark">§</span> 2:7</a> <span class="fk">Blasphemant. </span><span class="ft"> Hæc apostolorum temporibus plures gentilium et Judæorum, maxime ditiores fecisse inveniuntur.</span></p>
  </aside>

  <aside id="FN21">
    <p class="f"><a class="notebackref" href="#JM2_8"><span class="notemark">**</span> 2:8</a> <span class="fk">Si tamen legem. </span><span class="ft"> Quia aspere et de contemptu divitum locutus erat, et quodammodo contrarius legi divinæ, quæ omnes diligi præcipit, ne omnino contemnendi divites putentur, subdit: quasi dicat propter prædictas causas non sunt eligendi, sed si perficitis hanc legem quæ dicit: </span><span class="fk">Diliges proximum</span><span class="ft"> Matth. 22., benefacitis; quia, etsi divites propter divitias non sunt eligendi, non tamen propter Deum minus sunt diligendi. </span><span class="fk">Regalem. </span><span class="ft"> Id est excellentem, vel quia communis est omnibus, et omnes complectitur. Vel quæ dicit: </span><span class="fk">Non confundas personam pauperis, nec honores vultum potentis</span><span class="ft"> Levit. 19., et alibi: </span><span class="fk">Nulla erit distantia personarum: ita parvum ut magnum audietis, quia judicium Dei est</span><span class="ft"> Deut. 1..</span></p>
  </aside>

  <aside id="FN22">
    <p class="f"><a class="notebackref" href="#JM2_10"><span class="notemark">††</span> 2:10</a> <span class="fk">Quicunque autem. </span><span class="ft"> Ne putarent contemptibile esse peccatum in hac una re legem transgredi, addit: </span><span class="fk">Quicunque autem, </span><span class="ft"> etc. </span><span class="fk">Offendat autem </span><span class="fk">in uno factus est omnium reus. </span><span class="ft"> Vere qui in uno offendit est transgressor totius legis, quia qui peccat, contra auctorem legis facit, quem in sua lege negligit, et contra charitatem, quæ est causa et mater totius legis. Hanc sententiam ex simili videamus: Si quis me offenderet, omnes fratres et amicos meos in me offenderet, et quodammodo contra omnes peccaret. Sic qui unum mandatum negligit, cætera, quæ completa videbantur adjuvare, sibi inutilia reddit.</span></p>
  </aside>

  <aside id="FN23">
    <p class="f"><a class="notebackref" href="#JM2_12"><span class="notemark">‡‡</span> 2:12</a> <span class="fk">Sic loquimini. </span><span class="ft"> BED. Quandoquidem malum est divitem propter divitias eligi, etc., usque ad quæ spontaneos vocat ad pœnitentiam et peccata dimittit. Quasi diceret: Bene loquimini, et bene facite: quia si negligitis, gravius damnabimini quam qui fuerunt in tempore Moysi, quia cui plus committitur, plus ab eo exigitur. Quo plus majorem quis misericordiam a Domino consequitur, eo injustius indigenti proximo misericordiam negat, et justius luit pœnas impietatis.</span></p>
  </aside>

  <aside id="FN24">
    <p class="f"><a class="notebackref" href="#JM2_13"><span class="notemark">§§</span> 2:13</a> <span class="fk">Superexaltat autem. </span><span class="ft"> BED. Sicut in judicio dolebit ille qui non fecit misericordiam, ita qui fecit, remuneratus exsultabit atque gaudebit.</span></p>
  </aside>

  <aside id="FN25">
    <p class="f"><a class="notebackref" href="#JM2_14"><span class="notemark">***</span> 2:14</a> <span class="fk">Quid proderit, </span><span class="ft"> etc. ID. Hic latius disputat de operibus misericordiæ, ut quos præcedente sententia terruerat, consoletur, docendo quibus remediis expientur quotidiana peccata, sine quibus non agitur vita. Ne illi qui non in uno tantum, sed in multis offendunt, in judicio inveniantur rei omnium.</span></p>
  </aside>

  <aside id="FN26">
    <p class="f"><a class="notebackref" href="#JM2_18"><span class="notemark">†††</span> 2:18</a> <span class="fk">Sed dicet quis. </span><span class="ft"> Non solum propter prædictas rationes debetis ad bene operandum incitari, sed etiam propter hoc ne improperium ab aliis patiamini, quia aliquis assumpta fiducia de suis operibus ut ostendat solam fidem non valere, improperando dicet: </span><span class="fk">Tu fidem, </span><span class="ft"> etc.</span></p>
  </aside>

  <aside id="FN27">
    <p class="f"><a class="notebackref" href="#JM2_19"><span class="notemark">‡‡‡</span> 2:19</a> <span class="fk">Tu credis, </span><span class="ft"> etc. Probavit eos qui opera non habent veram fidem non habere; nunc cujusmodi fidem habeant, patefacit, ne illam talem fidem magnifaciant. </span><span class="fk">Et dæmones credunt, et contremiscunt. </span><span class="ft"> BED. Scriptum est, etc., usque ad dæmonibus tardiores et proterviores sunt existimandi.</span></p>
  </aside>

  <aside id="FN28">
    <p class="f"><a class="notebackref" href="#JM2_20"><span class="notemark">§§§</span> 2:20</a> <span class="fk">Vis autem scire, o homo inanis? </span><span class="ft"> BED. Probato, quod fides sine operibus mortua est, etc., usque ad imitentur in tentatione et in operatione.</span></p>
  </aside>

  <aside id="FN29">
    <p class="f"><a class="notebackref" href="#JM2_21"><span class="notemark">*</span> 2:21</a> <span class="fk">Abraham pater noster, </span><span class="ft"> etc. ID. Quod Abraham per fidem sine operibus justificatus dicitur, etc., usque ad de utroque in exemplum proponitur. </span><span class="fk">Offerens filium suum Isaac super altare? </span><span class="ft"> Magna tentatio, cum filium jubebatur occidere; magna fides, cum etiam de mortuo credebat se posse semen accipere; magnum opus, cum dilectissimum non dubitaret offerre.</span></p>
  </aside>

  <aside id="FN30">
    <p class="f"><a class="notebackref" href="#JM2_22"><span class="notemark">†</span> 2:22</a> <span class="fk">Vides quoniam fides cooperabatur operibus illius, et ex operibus, </span><span class="ft"> etc. Quia obtulit illum, in quo acceperat promissionem, apparet magna virtus fidei: quia, etsi eum offerret, credebat promissionem implendam, quia potentem credebat Deum etiam suscitare mortuum. </span><span class="fk">Similiter et Raab meretrix. </span><span class="ft"> BED. Ne causarentur opera tanti patris se imitari non posse, etc., usque ad et annumerata in generationibus Salvatoris.</span></p>
  </aside>

  <aside id="FN31">
    <p class="f"><a class="notebackref" href="#JM3_1"><span class="notemark">*</span> 3:1</a> <span class="fk">Nolite. </span><span class="ft"> Sicut monui vos ad opera facienda, sic moneo ad vitanda stulta magisteria. </span><span class="fk">Nolite plures. </span><span class="ft"> Multi fuere temporibus apostolorum, qui descendentes de Judæa Antiochiam, non bene eruditi in lege fidei, docebant, credentes ex gentibus debere circumcidi, et alios errores inducebant, quæ veris prædicatoribus non parvum laborem quæstionis contulerunt. Hos ergo ab officio verbi removet, ne impediant veros prædicatores. </span><span class="fk">Majus. </span><span class="ft"> BED. Qui indoctus officium docendi usurpat, et Christum non sinceriter nuntiat, majorem damnationem meretur quam si solus suo scelere periret; sicut contra, qui bene ministrat, gradum sibi bonum acquirit.</span></p>
  </aside>

  <aside id="FN32">
    <p class="f"><a class="notebackref" href="#JM3_2"><span class="notemark">†</span> 3:2</a> <span class="fk">In multis. </span><span class="ft"> Vere periculosum est reliquis præesse velle, quia non tantum vos minus eruditi, sed nos omnes prædicatores, etiam majores in multis offendimus, alii male docendo, et aliis male vivendo, et aliis modis. Se illis beatus Apostolus connumerat, ut liberius arguat. Aliter justus, aliter malus offendit; justus carnis fragilitate, nec justus esse desinit, unde Salomon: </span><span class="fk">Septies in die cadet justus et resurget; </span><span class="ft"> sicut quotidiana est offensio, ita quotidiana est medela orationum, et bonorum operum, sed impii corruunt in malum. </span><span class="fk">Si quis. </span><span class="ft"> Vult ostendere inevitabilem verbi offensionem, ut imperitos deterreat, ne cupiant prælationem: quia eum qui cupit præesse, oportet aliis perfectiorem esse, ne offendat dum debet prodesse; sed imperiti non possunt in prædicando non offendere. </span><span class="fk">In verbo non offendit. </span><span class="ft"> BED. Illo videlicet, cujus offensionem humana potest vitare fragilitas. Ut verbum doli, detractionis, superbiæ, jactantiæ, sed et otiosæ et superfluæ locutionis, </span><span class="fk">hic perfectus est vir. </span></p>
  </aside>

  <aside id="FN33">
    <p class="f"><a class="notebackref" href="#JM3_3"><span class="notemark">‡</span> 3:3</a> <span class="fk">Si autem frenos equis in ora mittimus. </span><span class="ft"> BED. In ora nostra multo magis debemus mittere. Quidam libri habent: </span><span class="fk">Sicut autem frenos equis, </span><span class="ft"> et conjungitur sic ad sequentia: </span><span class="fk">Sicut autem frenos equis in ora mittimus, ita et lingua modicum quidem membrum est, et magna exaltat. </span></p>
  </aside>

  <aside id="FN34">
    <p class="f"><a class="notebackref" href="#JM3_5"><span class="notemark">§</span> 3:5</a> <span class="fk">Et magna exaltat. </span><span class="ft"> ID. Præmia, si impetus dirigentis bene eam gubernat; si male, sibi suisque magnam perditionem exaltat, unde Salomon: </span><span class="fk">Mors et vita in manibus linguæ</span><span class="ft"> Prov. 18.. Vitam exaltat, si bene docet Ecclesiam; mortem si male. Agitur namque contra illos qui, et vita et scientia destituti, docere præsumebant. Magna ergo exaltat lingua quæ cæterorum verba et sensus despiciens, singulariter se sapientiem jactat et facundam. Contra quod: </span><span class="fk">Nolite multiplicare loqui sublimia gloriantes. </span><span class="fk">Ecce quantus ignis. </span><span class="ft"> Sic et lingua incontinens magnam materiam bonorum operum perire facit, itaque, cum fere sit impossibile vitari peccatum linguæ etiam a perfectis, non quivis debet appetere magisterium.</span></p>
  </aside>

  <aside id="FN35">
    <p class="f"><a class="notebackref" href="#JM3_6"><span class="notemark">**</span> 3:6</a> <span class="fk">Universitas iniquitatis. </span><span class="ft"> Universitatem dicit, quia per eam cuncta fere facinora, aut concinantur, ut latrocinia, stupra: aut patrantur, ut perjuria, falsa testimonia: aut defenduntur, ut cum quilibet impurus excusando scelus quod admisit, simulat bonum quod non fecit. </span><span class="fk">Quæ maculat totum corpus. </span><span class="ft"> Et quia talis est lingua totum corpus maculat, et immundum facit reputari in conspectu Dei, et ideo grave est subire magisterium: quia </span><span class="fk">constituitur in membris nostris, </span><span class="ft"> una est de membris nostris, nimis propinqua nobis. </span><span class="fk">Inflammat rotam, </span><span class="ft"> etc. BED. Contaminat totum procursum vitæ temporalis, etc., usque ad per cætera membra ad effectum perducere cogit.</span></p>
  </aside>

  <aside id="FN36">
    <p class="f"><a class="notebackref" href="#JM3_7"><span class="notemark">††</span> 3:7</a> <span class="fk">Omnis enim natura bestiarum, </span><span class="ft"> etc. ID. Legimus in Plinio immanissimam aspidem in Ægypto a quodam patrefamilias domitam, quotidie de caverna sua egressam et a mensa ejus annonam percipere solitam. Legimus in Marcellino, tigridem mansuetam factam ab India Anastasio principi missam.</span></p>
  </aside>

  <aside id="FN37">
    <p class="f"><a class="notebackref" href="#JM3_10"><span class="notemark">‡‡</span> 3:10</a> <span class="fk">Ex ipso ore procedit. </span><span class="ft"> Alii videntes quod agimus exemplo nostro inducuntur, ut similiter benedicant et maledicant. </span><span class="fk">Non oportet. </span><span class="ft"> Vere non oportet ut eodem ore benedicamus de capite, et maledicamus de membris, quia amaritudine maledictionis consumitur dulcedo benedictionis.</span></p>
  </aside>

  <aside id="FN38">
    <p class="f"><a class="notebackref" href="#JM3_11"><span class="notemark">§§</span> 3:11</a> <span class="fk">Nunquid fons. </span><span class="ft"> Oportet prædicatorem aliquando amara prædicatione uti, abstrahendo, increpando. Quod satis difficile est, ut diversis verbis ad idem tendentibus utrumque facere possit.</span></p>
  </aside>

  <aside id="FN39">
    <p class="f"><a class="notebackref" href="#JM3_12"><span class="notemark">***</span> 3:12</a> <span class="fk">Nunquid potest, fratres. </span><span class="ft"> Non potest fieri ut doctor sit ficus dulcedine beatitudinis ad quam monet, et dulcibus utatur verbis, et ut sit vitis, faciens oblivisci omnium temporalium, ad quod oportet asperis uti: hoc ergo difficile est. </span><span class="fk">Sic neque salsa dulcem potest facere aquam, </span><span class="ft"> id est, aliquis prædicator acriter mordens mores aliorum, in eadem doctrina non potest esse dulcis eisdem.</span></p>
  </aside>

  <aside id="FN40">
    <p class="f"><a class="notebackref" href="#JM3_13"><span class="notemark">†††</span> 3:13</a> <span class="fk">Quis sapiens et disciplinatus inter vos? </span><span class="ft"> Confutatis illis qui nec vitæ sanctitatem, nec linguæ continentiam habent, monet illos qui sibi sapientes videbantur, vel etiam erant, ut sapientiam magis ostendant disciplinate vivendo, quam alios docendo, quia qui proclivior est ad docendum quam faciendum, aliquando jactantiam, vel contentionem incurrit, vel invidiam contra alios doctores, et alia multa mala.</span></p>
  </aside>

  <aside id="FN41">
    <p class="f"><a class="notebackref" href="#JM3_14"><span class="notemark">‡‡‡</span> 3:14</a> <span class="fk">Et mendaces esse adversus veritatem. </span><span class="ft"> Nolite mentiri Deo, cui in baptismo promisistis abrenuntiare pompis diaboli, quod non facitis cum de bonis superbire vultis.</span></p>
  </aside>

  <aside id="FN42">
    <p class="f"><a class="notebackref" href="#JM3_17"><span class="notemark">§§§</span> 3:17</a> <span class="fk">Quæ autem. </span><span class="ft"> Hæc est mansuetudo quam superius habendam esse præcepit, zelo amaritudinis et contentionibus adversa. </span><span class="fk">Primum quidem pudica est. </span><span class="ft"> Nisi primum pudicitia sedeat in mente, nulla perfectio sequetur in opere. </span><span class="fk">Suadibilis, bonis </span><span class="fk">consentiens. </span><span class="ft"> Si quid minus agit, vel propter ignorantiam, vel propter negligentiam, bonorum suasioni assensum præbet.</span></p>
  </aside>

  <aside id="FN43">
    <p class="f"><a class="notebackref" href="#JM3_18"><span class="notemark">*</span> 3:18</a> <span class="fk">Fructus autem. </span><span class="ft"> Postquam sapientiam per singulas virtutes distinxit; ut facilius invitet ad hanc, fructum ejus subjungit: </span><span class="fk">In pace seminatur. </span><span class="ft"> Non postulat videri doctior vel sanctior quam est: non lacerat proximum ad commendationem sui, quod contentiosa facit sapientia. Non solum propter prædicta debet hujusmodi sapientiam appetere, sed etiam ideo; quia a facientibus pacem quasi jacientibus hoc semen seminatur, et præparatur in pace æternæ beatitudinis fructus, id est merces justitiæ, quæ pro justis operibus retribuitur. Qui igitur hic studet paci, et terram cordis sui operibus pacis quasi semente aspergit, justum est ut habeat æternam pacem, quasi fructum hujus seminis.</span></p>
  </aside>

  <aside id="FN44">
    <p class="f"><a class="notebackref" href="#JM4_1"><span class="notemark">*</span> 4:1</a> <span class="fk">Unde bella, </span><span class="ft"> etc. BED. Prohibuerat zelum et contentionem, unde etiam latius disputat, addens alia vitia quæ inde sequuntur: ex contentione concupiscentia, ex concupiscentiis bella et lites. Qui enim cupit præferri, vel temporalibus abundare, odit, invidet, occidit.</span></p>
  </aside>

  <aside id="FN45">
    <p class="f"><a class="notebackref" href="#JM4_2"><span class="notemark">†</span> 4:2</a> <span class="fk">Propter quod. </span><span class="ft"> Propter hæc, scilicet quod Deum digne postulatis; si enim illum pia intercessione postularetis etiam temporalia ad usum necessaria, et non solum sempiterna daret.</span></p>
  </aside>

  <aside id="FN46">
    <p class="f"><a class="notebackref" href="#JM4_4"><span class="notemark">‡</span> 4:4</a> <span class="fk">Adulteri, nescitis, </span><span class="ft"> etc. BED. Dixerat supra de apertis inimicis Dei, etc., usque ad et per hoc inimici Dei constituimini.</span></p>
  </aside>

  <aside id="FN47">
    <p class="f"><a class="notebackref" href="#JM4_5"><span class="notemark">§</span> 4:5</a> <span class="fk">An putatis? </span><span class="ft"> etc. Non debetis litigare: nam spiritus, qui in vobis est, non concupiscit ad invidiam, sed potius facit concordes, et hoc dicit Scriptura: </span><span class="fk">Ad invidiam concupiscit spiritus qui habitat in vobis. </span><span class="ft"> Vel: </span><span class="fk">spiritus concupiscit ad, </span><span class="ft"> id est </span><span class="fk">contra invidiam, </span><span class="ft"> id est hoc desiderat, ut invidia tollatur; vel, cupit ut invideatis mundo, nec ametis eum; vel, spiritus cujuslibet hominis cupit temporalia ad invidiam, quia invidet aliis quod non habet.</span></p>
  </aside>

  <aside id="FN48">
    <p class="f"><a class="notebackref" href="#JM4_6"><span class="notemark">**</span> 4:6</a> <span class="fk">Majorem autem dat gratiam. </span><span class="ft"> Spiritus gratiæ non facit invidere, imo dat gratiam, id est gratuita dona, majora quam sunt divitiæ sæculi. Propter quod, id est ut sciamus, dat, et quibus non det, dicit Scriptura: </span><span class="fk">Superbis resistit, humilibus autem dat gratiam, </span><span class="ft"> etc. Malos omnes punit Deus, sed superbis specialiter resistere dicitur, quia majori pœna plectuntur, qui Deo subdi pœnitendo negligunt Sed humilibus dat gratiam, qui in suorum plagis vitiorum manibus veri medici se subdunt.</span></p>
  </aside>

  <aside id="FN49">
    <p class="f"><a class="notebackref" href="#JM4_11"><span class="notemark">††</span> 4:11</a> <span class="fk">Detrahit legi, judicat legem. </span><span class="ft"> Quæ detractionem prohibuit. Quasi dicat, lex non fecit. Vel, qui detrahit fratri legem facienti, detrahit et judicat legem quare talia jussa dederit, quæ injurias fratrum jubet oblivisci.</span></p>
  </aside>

  <aside id="FN50">
    <p class="f"><a class="notebackref" href="#JM4_13"><span class="notemark">‡‡</span> 4:13</a> <span class="fk">Tu autem. </span><span class="ft"> Non solum ideo debes vitare detractionem, ne ut transgressor a Deo judiceris, sed ideo etiam quia fortasse in nullo præcellis illos quos vituperas. </span><span class="fk">Ecce nunc, qui dicitis. </span><span class="ft"> Post increpationem detractionis, arguit illorum temeritatem qui, non habentes certitudinem vitæ, cupiditate temporalium vitam et lucrum promittunt sibi in futurum. </span><span class="fk">Faciemus ibi quidem annum, et mercabimur, </span><span class="ft"> etc. Multimodam stultitiam notat eorum qui et de lucrorum augmento agunt, et se multo tempore victuros arbitrantur, et suæ potestatis æstimant, ut annum faciant, et in his omnibus superni judicis examen ad mentem revocare contemnunt.</span></p>
  </aside>

  <aside id="FN51">
    <p class="f"><a class="notebackref" href="#JM4_15"><span class="notemark">§§</span> 4:15</a> <span class="fk">Quæ est enim vita vestra? </span><span class="ft"> etc. Non consentit illis qui dicunt post mortem nihil esse, et mortem ipsam nihil esse. Sed ita loquitur ut doceat quod vita pravorum brevis est in præsenti: quam tamen in futuro mors æterna sequetur.</span></p>
  </aside>

  <aside id="FN52">
    <p class="f"><a class="notebackref" href="#JM5_1"><span class="notemark">*</span> 5:1</a> <span class="fk">Agite nunc. </span><span class="ft"> Tempore accepto et in die salutis, futuras pœnas fletibus et eleemosynis redimite.</span></p>
  </aside>

  <aside id="FN53">
    <p class="f"><a class="notebackref" href="#JM5_3"><span class="notemark">†</span> 5:3</a> <span class="fk">Et ærugo. </span><span class="ft"> BED. Non solum immisericordes divites visibilis genennæ ignis cruciabit, etc., usque ad et propterea gravius punietur. </span><span class="fk">In testimonium. </span><span class="ft"> Id est ad augmentum pœnarum, id est ut hanc visibiliter intuendo, majores cruciatus sustineatis. </span><span class="fk">Manducabit carnes. </span><span class="ft"> Id est corpora vel carnales concupiscentias, quia luxuriosas animas, et exterius sæviens flamma cruciabit, et interius pungens dolor suæ tenaciæ accusabit. </span><span class="fk">Sicut ignis, </span><span class="ft"> qui consumit metalla et cæteras res, sic ærugo vestras carnes.</span></p>
  </aside>

  <aside id="FN54">
    <p class="f"><a class="notebackref" href="#JM5_4"><span class="notemark">‡</span> 5:4</a> <span class="fk">Ecce merces. </span><span class="ft"> BED. Magna est hominum iniquitas, qui pauperes nolunt suscipere; sed major est quando mercenariis, et famulis debitam laboris mercedem nolunt reddere. Unde Job: </span><span class="fk">Si adversum me terra mea clamat et sulci ejus deflent? si fructus ejus comedi absque pecunia?</span></p>
  </aside>

  <aside id="FN55">
    <p class="f"><a class="notebackref" href="#JM5_5"><span class="notemark">§</span> 5:5</a> <span class="fk">Epulati. </span><span class="ft"> ID. Nec tantum peccastis superflue congregando, etc., usque ad et cæterorum scelerum quæ fecerant Judæi.</span></p>
  </aside>

  <aside id="FN56">
    <p class="f"><a class="notebackref" href="#JM5_7"><span class="notemark">**</span> 5:7</a> <span class="fk">Patientes</span><span class="ft"> ID. Increpatis superbis et incredulis, etc., usque ad unde Apostolus: </span><span class="fk">Habetis fructum vestrum in sanctificatione, finem vero vitam æternam</span><span class="ft"> Rom. 6..</span></p>
  </aside>

  <aside id="FN57">
    <p class="f"><a class="notebackref" href="#JM5_10"><span class="notemark">††</span> 5:10</a> <span class="fk">Prophetas. </span><span class="ft"> ID. Prophetæ, qui tam sancti erant ut Dei Spiritus per eos sua mysteria loqueretur, etc., usque ad de Domino quantum ad exitum mortis.</span></p>
  </aside>

  <aside id="FN58">
    <p class="f"><a class="notebackref" href="#JM5_11"><span class="notemark">‡‡</span> 5:11</a> <span class="fk">Sufferentiam Job. </span><span class="ft"> Non dicit: </span><span class="fk">finem Job, </span><span class="ft"> cui temporalia sunt restituta, sed </span><span class="fk">sufferentiam Job. Et finem Domini, </span><span class="ft"> quia ad patiendum exemplo Job invitat, et tamen non ut temporalia recipiant, sicut Job vetus homo, sed æterna sicut Christus novus homo. </span><span class="fk">Et finem Domini. </span><span class="ft"> BED. Audistis lectione, vidistis oculis in cruce longaminiter patientem, sed et gloriam resurrectionis et ascensionis Evangelica prædicatione didicistis.</span></p>
  </aside>

  <aside id="FN59">
    <p class="f"><a class="notebackref" href="#JM5_13"><span class="notemark">§§</span> 5:13</a> <span class="fk">Oret. </span><span class="ft"> Ne murmuret, nec judicia Dei vituperet, sed ad Ecclesiam currat flexis genibus, ut Deus consolationem mittat.</span></p>
  </aside>

  <aside id="FN60">
    <p class="f"><a class="notebackref" href="#JM5_15"><span class="notemark">***</span> 5:15</a> <span class="fk">Et si in peccatis. </span><span class="ft"> BED. Multi propter peccata etiam corporis plectuntur morte, etc., usque ad unde recte subditur: </span><span class="fk">Confitemini, </span><span class="ft"> etc.</span></p>
  </aside>

  <aside id="FN61">
    <p class="f"><a class="notebackref" href="#JM5_17"><span class="notemark">†††</span> 5:17</a> <span class="fk">Oratione oravit. </span><span class="ft"> Astruit exemplo quantum valeat justi deprecatio assidua cum Elias tantum una oratione orando tam longo tempore continuerit cœlos, terris imbres averterit, fructus mortalibus negaverit. </span><span class="fk">Et rursum. </span><span class="ft"> BED. Ubi Elias tempus perspexit, etc., usque ad quid ergo multi fideles multis orationibus?</span></p>
  </aside>

  <aside id="FN62">
    <p class="f"><a class="notebackref" href="#JM5_19"><span class="notemark">‡‡‡</span> 5:19</a> <span class="fk">Si quis ex vobis. </span><span class="ft"> Ostensa efficacia orationis, ostendit quanti sit meriti pro fratribus orare, et ad sospitatem revocare, ut qui in superiori parte a lingua nostra malignam et otiosam locutionem removit, in fine Epistolæ quid loqui debeamus, ostenderet. Oremus, et psallamus, quoties adversis pulsamur, peccata confiteamur, pro invicem oremus ut salvemur: pro salute proximorum non solum temporali, sed potius æterna. Si enim magnæ mercedis est a morte eripere corpus quandoque moriturum, quanti meriti est a morte animam liberare in cœlesti patria sine fine victuram?</span></p>
  </aside>

  <aside id="FN63">
    <p class="f"><a class="notebackref" href="#JM5_20"><span class="notemark">§§§</span> 5:20</a> <span class="fk">Salvabit. </span><span class="ft"> Quidam codices habent: </span><span class="fk">Salvabit animam suam a morte. </span><span class="ft"> Et vere qui errantem corrigit, per hoc ampliora gaudia vitæ cœlestis sibi conquirit.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>