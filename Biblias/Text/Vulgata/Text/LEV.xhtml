<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -LEVITICUS</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">LEVITICUS</p>

  <div class="divCap"><a href='LEV.xhtml#LV1_0' class="button">1</a><a href='LEV.xhtml#LV2_0' class="button">2</a><a href='LEV.xhtml#LV3_0' class="button">3</a><a href='LEV.xhtml#LV4_0' class="button">4</a><a href='LEV.xhtml#LV5_0' class="button">5</a><a href='LEV.xhtml#LV6_0' class="button">6</a><a href='LEV.xhtml#LV7_0' class="button">7</a><a href='LEV.xhtml#LV8_0' class="button">8</a><a href='LEV.xhtml#LV9_0' class="button">9</a><a href='LEV.xhtml#LV10_0' class="button">10</a><a href='LEV.xhtml#LV11_0' class="button">11</a><a href='LEV.xhtml#LV12_0' class="button">12</a><a href='LEV.xhtml#LV13_0' class="button">13</a><a href='LEV.xhtml#LV14_0' class="button">14</a><a href='LEV.xhtml#LV15_0' class="button">15</a><a href='LEV.xhtml#LV16_0' class="button">16</a><a href='LEV.xhtml#LV17_0' class="button">17</a><a href='LEV.xhtml#LV18_0' class="button">18</a><a href='LEV.xhtml#LV19_0' class="button">19</a><a href='LEV.xhtml#LV20_0' class="button">20</a><a href='LEV.xhtml#LV21_0' class="button">21</a><a href='LEV.xhtml#LV22_0' class="button">22</a><a href='LEV.xhtml#LV23_0' class="button">23</a><a href='LEV.xhtml#LV24_0' class="button">24</a><a href='LEV.xhtml#LV25_0' class="button">25</a><a href='LEV.xhtml#LV26_0' class="button">26</a><a href='LEV.xhtml#LV27_0' class="button">27</a></div>

  <p class='main' id='LV0_0'></p>

  <h2>INCIPIT LIBER VAIECRA ID EST LEVITICUS</h2>

  <p class='pT4' id='LV1_0'>1</p>

  <p class='Normale'><span class="Versetto" id="LV1_1">1&#160;</span>Vocavit autem Moysen, et locutus est ei Dominus de tabernaculo testimonii, dicens:<a href='#FN1'>*</a> <span class="Versetto" id="LV1_2">2&#160;</span>Loquere filiis Israël, et dices ad eos: Homo, qui obtulerit ex vobis hostiam Domino de pecoribus, id est, de bobus et ovibus offerens victimas, <span class="Versetto" id="LV1_3">3&#160;</span>si holocaustum fuerit ejus oblatio, ac de armento: masculum immaculatum offeret ad ostium tabernaculi testimonii, ad placandum sibi Dominum:<a href='#FN2'>†</a> <span class="Versetto" id="LV1_4">4&#160;</span>ponetque manum super caput hostiæ, et acceptabilis erit, atque in expiationem ejus proficiens.<a href='#FN3'>‡</a> <span class="Versetto" id="LV1_5">5&#160;</span>Immolabitque vitulum coram Domino, et offerent filii Aaron sacerdotes sanguinem ejus, fundentes per altaris circuitum, quod est ante ostium tabernaculi:<a href='#FN4'>§</a> <span class="Versetto" id="LV1_6">6&#160;</span>detractaque pelle hostiæ, artus in frusta concident.<a href='#FN5'>**</a> <span class="Versetto" id="LV1_7">7&#160;</span>Et subjicient in altari ignem, strue lignorum ante composita: <span class="Versetto" id="LV1_8">8&#160;</span>et membra quæ sunt cæsa, desuper ordinantes, caput videlicet, et cuncta quæ adhærent jecori, <span class="Versetto" id="LV1_9">9&#160;</span>intestinis et pedibus lotis aqua: adolebitque ea sacerdos super altare in holocaustum et suavem odorem Domino. <span class="Versetto" id="LV1_10">10&#160;</span>Quod si de pecoribus oblatio est, de ovibus sive de capris holocaustum, masculum absque macula offeret:<a href='#FN6'>††</a> <span class="Versetto" id="LV1_11">11&#160;</span>immolabitque ad latus altaris, quod respicit ad aquilonem, coram Domino: sanguinem vero illius fundent super altare filii Aaron per circuitum:<a href='#FN7'>‡‡</a> <span class="Versetto" id="LV1_12">12&#160;</span>dividentque membra, caput, et omnia quæ adhærent jecori, et ponent super ligna, quibus subjiciendus est ignis: <span class="Versetto" id="LV1_13">13&#160;</span>intestina vero et pedes lavabunt aqua. Et oblata omnia adolebit sacerdos super altare in holocaustum et odorem suavissimum Domino.<a href='#FN8'>§§</a> <span class="Versetto" id="LV1_14">14&#160;</span>Si autem de avibus, holocausti oblatio fuerit Domino, de turturibus, aut pullis columbæ,<a href='#FN9'>***</a> <span class="Versetto" id="LV1_15">15&#160;</span>offeret eam sacerdos ad altare: et retorto ad collum capite, ac rupto vulneris loco, decurrere faciet sanguinem super crepidinem altaris: <span class="Versetto" id="LV1_16">16&#160;</span>vesiculam vero gutturis, et plumas projiciet prope altare ad orientalem plagam, in loco in quo cineres effundi solent, <span class="Versetto" id="LV1_17">17&#160;</span>confringetque ascellas ejus, et non secabit, neque ferro dividet eam, et adolebit super altare, lignis igne supposito. Holocaustum est et oblatio suavissimi odoris Domino.</p>

  <p class='pT4' id='LV2_0'>2</p>

  <p class='Normale'><span class="Versetto" id="LV2_1">1&#160;</span>Anima cum obtulerit oblationem sacrificii Domino, simila erit ejus oblatio; fundetque super eam oleum, et ponet thus, <span class="Versetto" id="LV2_2">2&#160;</span>ac deferet ad filios Aaron sacerdotes: quorum unus tollet pugillum plenum similæ et olei, ac totum thus, et ponet memoriale super altare in odorem suavissimum Domino.<a href='#FN10'>*</a> <span class="Versetto" id="LV2_3">3&#160;</span>Quod autem reliquum fuerit de sacrificio, erit Aaron et filiorum ejus, Sanctum sanctorum de oblationibus Domini.<a href='#FN11'>†</a> <span class="Versetto" id="LV2_4">4&#160;</span>Cum autem obtuleris sacrificium coctum in clibano: de simila, panes scilicet absque fermento, conspersos oleo, et lagana azyma oleo lita.<a href='#FN12'>‡</a> <span class="Versetto" id="LV2_5">5&#160;</span>Si oblatio tua fuerit de sartagine, similæ conspersæ oleo et absque fermento,<a href='#FN13'>§</a> <span class="Versetto" id="LV2_6">6&#160;</span>divides eam minutatim, et fundes super eam oleum.<a href='#FN14'>**</a> <span class="Versetto" id="LV2_7">7&#160;</span>Sin autem de craticula fuerit sacrificium, æque simila oleo conspergetur:<a href='#FN15'>††</a> <span class="Versetto" id="LV2_8">8&#160;</span>quam offerens Domino, trades manibus sacerdotis. <span class="Versetto" id="LV2_9">9&#160;</span>Qui cum obtulerit eam, tollet memoriale de sacrificio, et adolebit super altare in odorem suavitatis Domino: <span class="Versetto" id="LV2_10">10&#160;</span>quidquid autem reliquum est, erit Aaron, et filiorum ejus, Sanctum sanctorum de oblationibus Domini. <span class="Versetto" id="LV2_11">11&#160;</span>Omnis oblatio quæ offeretur Domino, absque fermento fiet, nec quidquam fermenti ac mellis adolebitur in sacrificio Domino.<a href='#FN16'>‡‡</a> <span class="Versetto" id="LV2_12">12&#160;</span>Primitias tantum eorum offeretis ac munera: super altare vero non imponentur in odorem suavitatis. <span class="Versetto" id="LV2_13">13&#160;</span>Quidquid obtuleris sacrificii, sale condies, nec auferes sal fœderis Dei tui de sacrificio tuo: in omni oblatione tua offeres sal.<a href='#FN17'>§§</a> <span class="Versetto" id="LV2_14">14&#160;</span>Si autem obtuleris munus primarum frugum tuarum Domino de spicis adhuc virentibus, torrebis igni, et confringes in morem farris, et sic offeres primitias tuas Domino, <span class="Versetto" id="LV2_15">15&#160;</span>fundens supra oleum, et thus imponens, quia oblatio Domini est: <span class="Versetto" id="LV2_16">16&#160;</span>de qua adolebit sacerdos in memoriam muneris partem farris fracti, et olei, ac totum thus.</p>

  <p class='pT4' id='LV3_0'>3</p>

  <p class='Normale'><span class="Versetto" id="LV3_1">1&#160;</span>Quod si hostia pacificorum fuerit ejus oblatio, et de bobus voluerit offerre, marem sive feminam, immaculata offeret coram Domino.<a href='#FN18'>*</a> <span class="Versetto" id="LV3_2">2&#160;</span>Ponetque manum super caput victimæ suæ, quæ immolabitur in introitu tabernaculi testimonii, fundentque filii Aaron sacerdotes sanguinem per altaris circuitum. <span class="Versetto" id="LV3_3">3&#160;</span>Et offerent de hostia pacificorum in oblationem Domino, adipem qui operit vitalia, et quidquid pinguedinis est intrinsecus:<a href='#FN19'>†</a> <span class="Versetto" id="LV3_4">4&#160;</span>duos renes cum adipe quo teguntur ilia, et reticulum jecoris cum renunculis.<a href='#FN20'>‡</a> <span class="Versetto" id="LV3_5">5&#160;</span>Adolebuntque ea super altare in holocaustum, lignis igne supposito, in oblationem suavissimi odoris Domino. <span class="Versetto" id="LV3_6">6&#160;</span>Si vero de ovibus fuerit ejus oblatio et pacificorum hostia, sive masculum obtulerit, sive feminam, immaculata erunt.<a href='#FN21'>§</a> <span class="Versetto" id="LV3_7">7&#160;</span>Si agnum obtulerit coram Domino, <span class="Versetto" id="LV3_8">8&#160;</span>ponet manum suam super caput victimæ suæ: quæ immolabitur in vestibulo tabernaculi testimonii: fundentque filii Aaron sanguinem ejus per circuitum altaris. <span class="Versetto" id="LV3_9">9&#160;</span>Et offerent de pacificorum hostia sacrificium Domino: adipem et caudam totam<a href='#FN22'>**</a> <span class="Versetto" id="LV3_10">10&#160;</span>cum renibus, et pinguedinem quæ operit ventrem atque universa vitalia, et utrumque renunculum cum adipe qui est juxta ilia, reticulumque jecoris cum renunculis. <span class="Versetto" id="LV3_11">11&#160;</span>Et adolebit ea sacerdos super altare in pabulum ignis et oblationis Domini. <span class="Versetto" id="LV3_12">12&#160;</span>Si capra fuerit ejus oblatio, et obtulerit eam Domino, <span class="Versetto" id="LV3_13">13&#160;</span>ponet manum suam super caput ejus: immolabitque eam in introitu tabernaculi testimonii, et fundent filii Aaron sanguinem ejus per altaris circuitum. <span class="Versetto" id="LV3_14">14&#160;</span>Tollentque ex ea in pastum ignis dominici, adipem qui operit ventrem, et qui tegit universa vitalia: <span class="Versetto" id="LV3_15">15&#160;</span>duos renunculos cum reticulo, quod est super eos juxta ilia, et arvinam jecoris cum renunculis: <span class="Versetto" id="LV3_16">16&#160;</span>adolebitque ea super altare sacerdos in alimoniam ignis, et suavissimi odoris. Omnis adeps, Domini erit <span class="Versetto" id="LV3_17">17&#160;</span>jure perpetuo in generationibus, et cunctis habitaculis vestris: nec sanguinem nec adipem omnino comedetis.<a href='#FN23'>††</a></p>

  <p class='pT4' id='LV4_0'>4</p>

  <p class='Normale'><span class="Versetto" id="LV4_1">1&#160;</span>Locutusque est Dominus ad Moysen, dicens:<a href='#FN24'>*</a> <span class="Versetto" id="LV4_2">2&#160;</span>Loquere filiis Israël: Anima, quæ peccaverit per ignorantiam, et de universis mandatis Domini, quæ præcepit ut non fierent, quippiam fecerit: <span class="Versetto" id="LV4_3">3&#160;</span>si sacerdos, qui unctus est, peccaverit, delinquere faciens populum, offeret pro peccato suo vitulum immaculatum Domino:<a href='#FN25'>†</a> <span class="Versetto" id="LV4_4">4&#160;</span>et adducet illum ad ostium tabernaculi testimonii coram Domino, ponetque manum super caput ejus, et immolabit eum Domino. <span class="Versetto" id="LV4_5">5&#160;</span>Hauriet quoque de sanguine vituli, inferens illum in tabernaculum testimonii.<a href='#FN26'>‡</a> <span class="Versetto" id="LV4_6">6&#160;</span>Cumque intinxerit digitum in sanguine, asperget eo septies coram Domino contra velum sanctuarii.<a href='#FN27'>§</a> <span class="Versetto" id="LV4_7">7&#160;</span>Ponetque de eodem sanguine super cornua altaris thymiamatis gratissimi Domino, quod est in tabernaculo testimonii: omnem autem reliquum sanguinem fundet in basim altaris holocausti in introitu tabernaculi.<a href='#FN28'>**</a> <span class="Versetto" id="LV4_8">8&#160;</span>Et adipem vituli auferet pro peccato, tam eum qui vitalia operit quam omnia quæ intrinsecus sunt: <span class="Versetto" id="LV4_9">9&#160;</span>duos renunculos et reticulum quod est super eos juxta ilia, et adipem jecoris cum renunculis,<a href='#FN29'>††</a> <span class="Versetto" id="LV4_10">10&#160;</span>sicut aufertur de vitulo hostiæ pacificorum: et adolebit ea super altare holocausti. <span class="Versetto" id="LV4_11">11&#160;</span>Pellem vero et omnes carnes, cum capite et pedibus et intestinis et fimo,<a href='#FN30'>‡‡</a> <span class="Versetto" id="LV4_12">12&#160;</span>et reliquo corpore, efferet extra castra in locum mundum, ubi cineres effundi solent: incendetque ea super lignorum struem, quæ in loco effusorum cinerum cremabuntur. <span class="Versetto" id="LV4_13">13&#160;</span>Quod si omnis turba Israël ignoraverit, et per imperitiam fecerit quod contra mandatum Domini est,<a href='#FN31'>§§</a> <span class="Versetto" id="LV4_14">14&#160;</span>et postea intellexerit peccatum suum, offeret pro peccato suo vitulum, adducetque eum ad ostium tabernaculi. <span class="Versetto" id="LV4_15">15&#160;</span>Et ponent seniores populi manus super caput ejus coram Domino. Immolatoque vitulo in conspectu Domini, <span class="Versetto" id="LV4_16">16&#160;</span>inferet sacerdos, qui unctus est, de sanguine ejus in tabernaculum testimonii, <span class="Versetto" id="LV4_17">17&#160;</span>tincto digito aspergens septies contra velum. <span class="Versetto" id="LV4_18">18&#160;</span>Ponetque de eodem sanguine in cornibus altaris, quod est coram Domino in tabernaculo testimonii: reliquum autem sanguinem fundet juxta basim altaris holocaustorum, quod est in ostio tabernaculi testimonii. <span class="Versetto" id="LV4_19">19&#160;</span>Omnemque ejus adipem tollet, et adolebit super altare: <span class="Versetto" id="LV4_20">20&#160;</span>sic faciens et de hoc vitulo quomodo fecit et prius: et rogante pro eis sacerdote, propitius erit eis Dominus. <span class="Versetto" id="LV4_21">21&#160;</span>Ipsum autem vitulum efferet extra castra, atque comburet sicut et priorem vitulum: quia est pro peccato multitudinis.<a href='#FN32'>***</a> <span class="Versetto" id="LV4_22">22&#160;</span>Si peccaverit princeps, et fecerit unum e pluribus per ignorantiam, quod Domini lege prohibetur:<a href='#FN33'>†††</a> <span class="Versetto" id="LV4_23">23&#160;</span>et postea intellexerit peccatum suum, offeret hostiam Domino, hircum de capris immaculatum.<a href='#FN34'>‡‡‡</a> <span class="Versetto" id="LV4_24">24&#160;</span>Ponetque manum suam super caput ejus: cumque immolaverit eum loco ubi solet mactari holocaustum coram Domino, quia pro peccato est,<a href='#FN35'>§§§</a> <span class="Versetto" id="LV4_25">25&#160;</span>tinget sacerdos digitum in sanguine hostiæ pro peccato, tangens cornua altaris holocausti, et reliquum fundens ad basim ejus.<a href='#FN36'>*</a> <span class="Versetto" id="LV4_26">26&#160;</span>Adipem vero adolebit supra, sicut in victimis pacificorum fieri solet: rogabitque pro eo sacerdos, et pro peccato ejus, et dimittetur ei. <span class="Versetto" id="LV4_27">27&#160;</span>Quod si peccaverit anima per ignorantiam, de populo terræ, ut faciat quidquam de his, quæ Domini lege prohibentur, atque delinquat,<a href='#FN37'>†</a> <span class="Versetto" id="LV4_28">28&#160;</span>et cognoverit peccatum suum, offeret capram immaculatam. <span class="Versetto" id="LV4_29">29&#160;</span>Ponetque manum super caput hostiæ quæ pro peccato est, et immolabit eam in loco holocausti. <span class="Versetto" id="LV4_30">30&#160;</span>Tolletque sacerdos de sanguine in digito suo: et tangens cornua altaris holocausti, reliquum fundet ad basim ejus. <span class="Versetto" id="LV4_31">31&#160;</span>Omnem autem adipem auferens, sicut auferri solet de victimis pacificorum, adolebit super altare in odorem suavitatis Domino: rogabitque pro eo, et dimittetur ei. <span class="Versetto" id="LV4_32">32&#160;</span>Sin autem de pecoribus obtulerit victimam pro peccato, ovem scilicet immaculatam: <span class="Versetto" id="LV4_33">33&#160;</span>ponet manum super caput ejus, et immolabit eam in loco ubi solent cædi holocaustorum hostiæ. <span class="Versetto" id="LV4_34">34&#160;</span>Sumetque sacerdos de sanguine ejus digito suo, et tangens cornua altaris holocausti, reliquum fundet ad basim ejus. <span class="Versetto" id="LV4_35">35&#160;</span>Omnem quoque adipem auferens, sicut auferri solet adeps arietis, qui immolatur pro pacificis, cremabit super altare in incensum Domini: rogabitque pro eo, et pro peccato ejus, et dimittetur ei.</p>

  <p class='pT4' id='LV5_0'>5</p>

  <p class='Normale'><span class="Versetto" id="LV5_1">1&#160;</span>Si peccaverit anima, et audierit vocem jurantis, testisque fuerit quod aut ipse vidit, aut conscius est: nisi indicaverit, portabit iniquitatem suam.<a href='#FN38'>*</a> <span class="Versetto" id="LV5_2">2&#160;</span>Anima quæ tetigerit aliquid immundum, sive quod occisum a bestia est, aut per se mortuum, aut quodlibet aliud reptile: et oblita fuerit immunditiæ suæ, rea est, et deliquit:<a href='#FN39'>†</a> <span class="Versetto" id="LV5_3">3&#160;</span>et si tetigerit quidquam de immunditia hominis juxta omnem impuritatem, qua pollui solet, oblitaque cognoverit postea, subjacebit delicto. <span class="Versetto" id="LV5_4">4&#160;</span>Anima, quæ juraverit, et protulerit labiis suis, ut vel male quid faceret, vel bene, et idipsum juramento et sermone firmaverit, oblitaque postea intellexerit delictum suum,<a href='#FN40'>‡</a> <span class="Versetto" id="LV5_5">5&#160;</span>agat pœnitentiam pro peccato, <span class="Versetto" id="LV5_6">6&#160;</span>et offerat de gregibus agnam sive capram, orabitque pro ea sacerdos et pro peccato ejus. <span class="Versetto" id="LV5_7">7&#160;</span>Sin autem non potuerit offerre pecus, offerat duos turtures, vel duos pullos columbarum Domino, unum pro peccato, et alterum in holocaustum,<a href='#FN41'>§</a> <span class="Versetto" id="LV5_8">8&#160;</span>dabitque eos sacerdoti: qui primum offerens pro peccato, retorquebit caput ejus ad pennulas, ita ut collo hæreat, et non penitus abrumpatur.<a href='#FN42'>**</a> <span class="Versetto" id="LV5_9">9&#160;</span>Et asperget de sanguine ejus parietem altaris; quidquid autem reliquum fuerit, faciet distillare ad fundamentum ejus, quia pro peccato est.<a href='#FN43'>††</a> <span class="Versetto" id="LV5_10">10&#160;</span>Alterum vero adolebit in holocaustum, ut fieri solet: rogabitque pro eo sacerdos et pro peccato ejus, et dimittetur ei. <span class="Versetto" id="LV5_11">11&#160;</span>Quod si non quiverit manus ejus duos offerre turtures, aut duos pullos columbarum, offeret pro peccato suo similæ partem ephi decimam: non mittet in eam oleum, nec thuris aliquid imponet, quia pro peccato est.<a href='#FN44'>‡‡</a> <span class="Versetto" id="LV5_12">12&#160;</span>Tradetque eam sacerdoti: qui plenum ex ea pugillum hauriens, cremabit super altare in monimentum ejus qui obtulerit,<a href='#FN45'>§§</a> <span class="Versetto" id="LV5_13">13&#160;</span>rogans pro illo et expians: reliquam vero partem ipse habebit in munere.<a href='#FN46'>***</a> <span class="Versetto" id="LV5_14">14&#160;</span>Locutusque est Dominus ad Moysen, dicens: <span class="Versetto" id="LV5_15">15&#160;</span>Anima si prævaricans cæremonias, per errorem, in his quæ Domino sunt sanctificata, peccaverit, offeret pro delicto suo arietem immaculatum de gregibus, qui emi potest duobus siclis, juxta pondus sanctuarii:<a href='#FN47'>†††</a> <span class="Versetto" id="LV5_16">16&#160;</span>ipsumque quod intulit damni restituet, et quintam partem ponet supra, tradens sacerdoti, qui rogabit pro eo offerens arietem, et dimittetur ei.<a href='#FN48'>‡‡‡</a> <span class="Versetto" id="LV5_17">17&#160;</span>Anima si peccaverit per ignorantiam, feceritque unum ex his quæ Domini lege prohibentur, et peccati rea intellexerit iniquitatem suam,<a href='#FN49'>§§§</a> <span class="Versetto" id="LV5_18">18&#160;</span>offeret arietem immaculatum de gregibus sacerdoti, juxta mensuram æstimationemque peccati: qui orabit pro eo, quia nesciens fecerit: et dimittetur ei,<a href='#FN50'>*</a> <span class="Versetto" id="LV5_19">19&#160;</span>quia per errorem deliquit in Dominum.</p>

  <p class='pT4' id='LV6_0'>6</p>

  <p class='Normale'><span class="Versetto" id="LV6_1">1&#160;</span>Locutus est Dominus ad Moysen, dicens:<a href='#FN51'>*</a> <span class="Versetto" id="LV6_2">2&#160;</span>Anima quæ peccaverit, et contempto Domino, negaverit proximo suo depositum quod fidei ejus creditum fuerat, vel vi aliquid extorserit, aut calumniam fecerit, <span class="Versetto" id="LV6_3">3&#160;</span>sive rem perditam invenerit, et inficians insuper pejeraverit, et quodlibet aliud ex pluribus fecerit, in quibus solent peccare homines, <span class="Versetto" id="LV6_4">4&#160;</span>convicta delicti, <span class="Versetto" id="LV6_5">5&#160;</span>reddet omnia, quæ per fraudem voluit obtinere, integra, et quintam insuper partem domino cui damnum intulerat.<a href='#FN52'>†</a> <span class="Versetto" id="LV6_6">6&#160;</span>Pro peccato autem suo offeret arietem immaculatum de grege, et dabit eum sacerdoti, juxta æstimationem mensuramque delicti: <span class="Versetto" id="LV6_7">7&#160;</span>qui rogabit pro eo coram Domino, et dimittetur illi pro singulis quæ faciendo peccavit. <span class="Versetto" id="LV6_8">8&#160;</span>Locutusque est Dominus ad Moysen, dicens:<a href='#FN53'>‡</a> <span class="Versetto" id="LV6_9">9&#160;</span>Præcipe Aaron et filiis ejus: Hæc est lex holocausti: cremabitur in altari tota nocte usque mane: ignis ex eodem altari erit. <span class="Versetto" id="LV6_10">10&#160;</span>Vestietur tunica sacerdos et feminalibus lineis: tolletque cineres, quos vorans ignis exussit, et ponens juxta altare,<a href='#FN54'>§</a> <span class="Versetto" id="LV6_11">11&#160;</span>spoliabitur prioribus vestimentis, indutusque aliis, efferret eos extra castra, et in loco mundissimo usque ad favillam consumi faciet.<a href='#FN55'>**</a> <span class="Versetto" id="LV6_12">12&#160;</span>Ignis autem in altari semper ardebit, quem nutriet sacerdos subjiciens ligna mane per singulos dies, et imposito holocausto, desuper adolebit adipes pacificorum.<a href='#FN56'>††</a> <span class="Versetto" id="LV6_13">13&#160;</span>Ignis est iste perpetuus, qui numquam deficiet in altari. <span class="Versetto" id="LV6_14">14&#160;</span>Hæc est lex sacrificii et libamentorum, quæ offerent filii Aaron coram Domino, et coram altari.<a href='#FN57'>‡‡</a> <span class="Versetto" id="LV6_15">15&#160;</span>Tollet sacerdos pugillum similæ, quæ conspersa est oleo, et totum thus, quod super similam positum est: adolebitque illud in altari in monimentum odoris suavissimi Domino: <span class="Versetto" id="LV6_16">16&#160;</span>reliquam autem partem similæ comedet Aaron cum filiis suis, absque fermento: et comedet in loco sancto atrii tabernaculi.<a href='#FN58'>§§</a> <span class="Versetto" id="LV6_17">17&#160;</span>Ideo autem non fermentabitur, quia pars ejus in Domini offertur incensum. Sanctum sanctorum erit, sicut pro peccato atque delicto.<a href='#FN59'>***</a> <span class="Versetto" id="LV6_18">18&#160;</span>Mares tantum stirpis Aaron comedent illud. Legitimum ac sempiternum erit in generationibus vestris de sacrificiis Domini: omnis qui tetigerit illa, sanctificabitur.<a href='#FN60'>†††</a> <span class="Versetto" id="LV6_19">19&#160;</span>Locutusque est Dominus ad Moysen, dicens: <span class="Versetto" id="LV6_20">20&#160;</span>Hæc est oblatio Aaron, et filiorum ejus, quam offerre debent Domino in die unctionis suæ. Decimam partem ephi offerent similæ in sacrificio sempiterno, medium ejus mane, et medium ejus vespere: <span class="Versetto" id="LV6_21">21&#160;</span>quæ in sartagine oleo conspersa frigetur. Offeret autem eam calidam in odorem suavissimum Domino<a href='#FN61'>‡‡‡</a> <span class="Versetto" id="LV6_22">22&#160;</span>sacerdos, qui jure patri successerit, et tota cremabitur in altari.<a href='#FN62'>§§§</a> <span class="Versetto" id="LV6_23">23&#160;</span>Omne enim sacrificium sacerdotum igne consumetur, nec quisquam comedet ex eo.<a href='#FN63'>*</a> <span class="Versetto" id="LV6_24">24&#160;</span>Locutus est autem Dominus ad Moysen, dicens: <span class="Versetto" id="LV6_25">25&#160;</span>Loquere Aaron et filiis ejus: Ista est lex hostiæ pro peccato: in loco ubi offertur holocaustum, immolabitur coram Domino. Sanctum sanctorum est. <span class="Versetto" id="LV6_26">26&#160;</span>Sacerdos, qui offert, comedet eam in loco sancto, in atrio tabernaculi. <span class="Versetto" id="LV6_27">27&#160;</span>Quidquid tetigerit carnes ejus, sanctificabitur. Si de sanguine illius vestis fuerit aspersa, lavabitur in loco sancto.<a href='#FN64'>†</a> <span class="Versetto" id="LV6_28">28&#160;</span>Vas autem fictile, in quo cocta est, confringetur; quod si vas æneum fuerit, defricabitur, et lavabitur aqua.<a href='#FN65'>‡</a> <span class="Versetto" id="LV6_29">29&#160;</span>Omnis masculus de genere sacerdotali vescetur de carnibus ejus, quia Sanctum sanctorum est.<a href='#FN66'>§</a> <span class="Versetto" id="LV6_30">30&#160;</span>Hostia enim quæ cæditur pro peccato, cujus sanguis infertur in tabernaculum testimonii ad expiandum in sanctuario, non comedetur, sed comburetur igni.<a href='#FN67'>**</a></p>

  <p class='pT4' id='LV7_0'>7</p>

  <p class='Normale'><span class="Versetto" id="LV7_1">1&#160;</span>Hæc quoque lex hostiæ pro delicto, Sancta sanctorum est:<a href='#FN68'>*</a> <span class="Versetto" id="LV7_2">2&#160;</span>idcirco ubi immolabitur holocaustum, mactabitur et victima pro delicto: sanguis ejus per gyrum altaris fundetur.<a href='#FN69'>†</a> <span class="Versetto" id="LV7_3">3&#160;</span>Offerent ex ea caudam et adipem qui operit vitalia: <span class="Versetto" id="LV7_4">4&#160;</span>duos renunculos, et pinguedinem quæ juxta ilia est, reticulumque jecoris cum renunculis. <span class="Versetto" id="LV7_5">5&#160;</span>Et adolebit ea sacerdos super altare: incensum est Domini pro delicto. <span class="Versetto" id="LV7_6">6&#160;</span>Omnis masculus de sacerdotali genere, in loco sancto vescetur his carnibus, quia Sanctum sanctorum est. <span class="Versetto" id="LV7_7">7&#160;</span>Sicut pro peccato offertur hostia, ita et pro delicto: utriusque hostiæ lex una erit: ad sacerdotem, qui eam obtulerit, pertinebit.<a href='#FN70'>‡</a> <span class="Versetto" id="LV7_8">8&#160;</span>Sacerdos qui offert holocausti victimam, habebit pellem ejus. <span class="Versetto" id="LV7_9">9&#160;</span>Et omne sacrificium similæ, quod coquitur in clibano, et quidquid in craticula, vel in sartagine præparatur, ejus erit sacerdotis a quo offertur:<a href='#FN71'>§</a> <span class="Versetto" id="LV7_10">10&#160;</span>sive oleo conspersa, sive arida fuerint, cunctis filiis Aaron mensura æqua per singulos dividetur.<a href='#FN72'>**</a> <span class="Versetto" id="LV7_11">11&#160;</span>Hæc est lex hostiæ pacificorum quæ offertur Domino. <span class="Versetto" id="LV7_12">12&#160;</span>Si pro gratiarum actione oblatio fuerit, offerent panes absque fermento conspersos oleo, et lagana azyma uncta oleo, coctamque similam, et collyridas olei admistione conspersas:<a href='#FN73'>††</a> <span class="Versetto" id="LV7_13">13&#160;</span>panes quoque fermentatos cum hostia gratiarum, quæ immolatur pro pacificis: <span class="Versetto" id="LV7_14">14&#160;</span>ex quibus unus pro primitiis offeretur Domino, et erit sacerdotis qui fundet hostiæ sanguinem,<a href='#FN74'>‡‡</a> <span class="Versetto" id="LV7_15">15&#160;</span>cujus carnes eadem comedentur die, nec remanebit ex eis quidquam usque mane.<a href='#FN75'>§§</a> <span class="Versetto" id="LV7_16">16&#160;</span>Si voto, vel sponte quispiam obtulerit hostiam, eadem similiter edetur die: sed et si quid in crastinum remanserit, vesci licitum est:<a href='#FN76'>***</a> <span class="Versetto" id="LV7_17">17&#160;</span>quidquid autem tertius invenerit dies, ignis absumet.<a href='#FN77'>†††</a> <span class="Versetto" id="LV7_18">18&#160;</span>Si quis de carnibus victimæ pacificorum die tertio comederit, irrita fiet oblatio, nec proderit offerenti: quin potius quæcumque anima tali se edulio contaminaverit, prævaricationis rea erit. <span class="Versetto" id="LV7_19">19&#160;</span>Caro, quæ aliquid tetigerit immundum, non comedetur, sed comburetur igni: qui fuerit mundus, vescetur ex ea.<a href='#FN78'>‡‡‡</a> <span class="Versetto" id="LV7_20">20&#160;</span>Anima polluta quæ ederit de carnibus hostiæ pacificorum, quæ oblata est Domino, peribit de populis suis. <span class="Versetto" id="LV7_21">21&#160;</span>Et quæ tetigerit immunditiam hominis, vel jumenti, sive omnis rei quæ polluere potest, et comederit de hujuscemodi carnibus, interibit de populis suis.<a href='#FN79'>§§§</a> <span class="Versetto" id="LV7_22">22&#160;</span>Locutusque est Dominus ad Moysen, dicens: <span class="Versetto" id="LV7_23">23&#160;</span>Loquere filiis Israël: Adipem ovis, et bovis, et capræ non comedetis.<a href='#FN80'>*</a> <span class="Versetto" id="LV7_24">24&#160;</span>Adipem cadaveris morticini, et ejus animalis, quod a bestia captum est, habebitis in varios usus.<a href='#FN81'>†</a> <span class="Versetto" id="LV7_25">25&#160;</span>Si quis adipem, qui offerri debet in incensum Domini, comederit, peribit de populo suo.<a href='#FN82'>‡</a> <span class="Versetto" id="LV7_26">26&#160;</span>Sanguinem quoque omnis animalis non sumetis in cibo, tam de avibus quam de pecoribus. <span class="Versetto" id="LV7_27">27&#160;</span>Omnis anima, quæ ederit sanguinem, peribit de populis suis. <span class="Versetto" id="LV7_28">28&#160;</span>Locutusque est Dominus ad Moysen, dicens: <span class="Versetto" id="LV7_29">29&#160;</span>Loquere filiis Israël, dicens: Qui offert victimam pacificorum Domino, offerat simul et sacrificium, id est, libamenta ejus.<a href='#FN83'>§</a> <span class="Versetto" id="LV7_30">30&#160;</span>Tenebit manibus adipem hostiæ, et pectusculum: cumque ambo oblata Domino consecraverit, tradet sacerdoti,<a href='#FN84'>**</a> <span class="Versetto" id="LV7_31">31&#160;</span>qui adolebit adipem super altare, pectusculum autem erit Aaron et filiorum ejus. <span class="Versetto" id="LV7_32">32&#160;</span>Armus quoque dexter de pacificorum hostiis cedet in primitias sacerdotis.<a href='#FN85'>††</a> <span class="Versetto" id="LV7_33">33&#160;</span>Qui obtulerit sanguinem et adipem filiorum Aaron, ipse habebit et armum dextrum in portione sua.<a href='#FN86'>‡‡</a> <span class="Versetto" id="LV7_34">34&#160;</span>Pectusculum enim elevationis, et armum separationis, tuli a filiis Israël de hostiis eorum pacificis, et dedi Aaron sacerdoti, et filiis ejus, lege perpetua, ab omni populo Israël. <span class="Versetto" id="LV7_35">35&#160;</span>Hæc est unctio Aaron et filiorum ejus in cæremoniis Domini die qua obtulit eos Moyses, ut sacerdotio fungerentur,<a href='#FN87'>§§</a> <span class="Versetto" id="LV7_36">36&#160;</span>et quæ præcepit eis dari Dominus a filiis Israël religione perpetua in generationibus suis. <span class="Versetto" id="LV7_37">37&#160;</span>Ista est lex holocausti, et sacrificii pro peccato atque delicto, et pro consecratione et pacificorum victimis,<a href='#FN88'>***</a> <span class="Versetto" id="LV7_38">38&#160;</span>quam constituit Dominus Moysi in monte Sinai, quando mandabit filiis Israël ut offerrent oblationes suas Domino in deserto Sinai.<a href='#FN89'>†††</a></p>

  <p class='pT4' id='LV8_0'>8</p>

  <p class='Normale'><span class="Versetto" id="LV8_1">1&#160;</span>Locutusque est Dominus ad Moysen, dicens: <span class="Versetto" id="LV8_2">2&#160;</span>Tolle Aaron cum filiis suis, vestes eorum, et unctionis oleum, vitulum pro peccato, duos arietes, canistrum cum azymis:<a href='#FN90'>*</a> <span class="Versetto" id="LV8_3">3&#160;</span>et congregabis omnem cœtum ad ostium tabernaculi.<a href='#FN91'>†</a> <span class="Versetto" id="LV8_4">4&#160;</span>Fecit Moyses ut Dominus imperaverat. Congregataque omni turba ante fores tabernaculi, <span class="Versetto" id="LV8_5">5&#160;</span>ait: Iste est sermo, quem jussit Dominus fieri. <span class="Versetto" id="LV8_6">6&#160;</span>Statimque obtulit Aaron et filios ejus. Cumque lavisset eos,<a href='#FN92'>‡</a> <span class="Versetto" id="LV8_7">7&#160;</span>vestivit pontificem subucula linea, accingens eum balteo, et induens eum tunica hyacinthina, et desuper humerale imposuit,<a href='#FN93'>§</a> <span class="Versetto" id="LV8_8">8&#160;</span>quod astringens cingulo aptavit rationali, in quo erat Doctrina et Veritas.<a href='#FN94'>**</a> <span class="Versetto" id="LV8_9">9&#160;</span>Cidari quoque texit caput: et super eam, contra frontem, posuit laminam auream consecratam in sanctificatione, sicut præceperat ei Dominus. <span class="Versetto" id="LV8_10">10&#160;</span>Tulit et unctionis oleum, quo linivit tabernaculum cum omni supellectili sua.<a href='#FN95'>††</a> <span class="Versetto" id="LV8_11">11&#160;</span>Cumque sanctificans aspersisset altare septem vicibus, unxit illud, et omnia vasa ejus, labrumque cum basi sua sanctificavit oleo.<a href='#FN96'>‡‡</a> <span class="Versetto" id="LV8_12">12&#160;</span>Quod fundens super caput Aaron, unxit eum, et consecravit:<a href='#FN97'>§§</a> <span class="Versetto" id="LV8_13">13&#160;</span>filios quoque ejus oblatos vestivit tunicis lineis, et cinxit balteis, imposuitque mitras, ut jusserat Dominus.<a href='#FN98'>***</a> <span class="Versetto" id="LV8_14">14&#160;</span>Obtulit et vitulum pro peccato: cumque super caput ejus posuisset Aaron et filii ejus manus suas,<a href='#FN99'>†††</a> <span class="Versetto" id="LV8_15">15&#160;</span>immolavit eum, hauriens sanguinem, et tincto digito, tetigit cornua altaris per gyrum: quo expiato et sanctificato, fudit reliquum sanguinem ad fundamenta ejus. <span class="Versetto" id="LV8_16">16&#160;</span>Adipem vero qui erat super vitalia, et reticulum jecoris, duosque renunculos, cum arvinulis suis, adolevit super altare: <span class="Versetto" id="LV8_17">17&#160;</span>vitulum cum pelle, et carnibus, et fimo, cremans extra castra, sicut præceperat Dominus. <span class="Versetto" id="LV8_18">18&#160;</span>Obtulit et arietem in holocaustum: super cujus caput cum imposuissent Aaron et filii ejus manus suas, <span class="Versetto" id="LV8_19">19&#160;</span>immolavit eum, et fudit sanguinem ejus per circuitum altaris. <span class="Versetto" id="LV8_20">20&#160;</span>Ipsumque arietem in frusta concidens, caput ejus, et artus, et adipem adolevit igni, <span class="Versetto" id="LV8_21">21&#160;</span>lotis prius intestinis et pedibus: totumque simul arietem incendit super altare, eo quod esset holocaustum suavissimi odoris Domino, sicut præceperat ei. <span class="Versetto" id="LV8_22">22&#160;</span>Obtulit et arietem secundum in consecratione sacerdotum, posueruntque super caput ejus Aaron et filii ejus manus suas: <span class="Versetto" id="LV8_23">23&#160;</span>quem cum immolasset Moyses, sumens de sanguine ejus, tetigit extremum auriculæ dextræ Aaron, et pollicem manus ejus dextræ, similiter et pedis. <span class="Versetto" id="LV8_24">24&#160;</span>Obtulit et filios Aaron: cumque de sanguine arietis immolati tetigisset extremum auriculæ singulorum dextræ, et pollices manus ac pedis dextri, reliquum fudit super altare per circuitum:<a href='#FN100'>‡‡‡</a> <span class="Versetto" id="LV8_25">25&#160;</span>adipem vero, et caudam, omnemque pinguedinem quæ operit intestina, reticulumque jecoris, et duos renes cum adipibus suis et armo dextro separavit. <span class="Versetto" id="LV8_26">26&#160;</span>Tollens autem de canistro azymorum, quod erat coram Domino, panem absque fermento, et collyridam conspersam oleo, laganumque, posuit super adipes, et armum dextrum,<a href='#FN101'>§§§</a> <span class="Versetto" id="LV8_27">27&#160;</span>tradens simul omnia Aaron et filiis ejus. Qui postquam levaverunt ea coram Domino, <span class="Versetto" id="LV8_28">28&#160;</span>rursum suscepta de manibus eorum, adolevit super altare holocausti, eo quod consecrationis esset oblatio, in odorem suavitatis, sacrificii Domino. <span class="Versetto" id="LV8_29">29&#160;</span>Tulitque pectusculum, elevans illud coram Domino, de ariete consecrationis in partem suam, sicut præceperat ei Dominus.<a href='#FN102'>*</a> <span class="Versetto" id="LV8_30">30&#160;</span>Assumensque unguentum, et sanguinem qui erat in altari, aspersit super Aaron et vestimenta ejus, et super filios illius ac vestes eorum.<a href='#FN103'>†</a> <span class="Versetto" id="LV8_31">31&#160;</span>Cumque sanctificasset eos in vestitu suo, præcepit eis, dicens: Coquite carnes ante fores tabernaculi, et ibi comedite eas; panes quoque consecrationis edite, qui positi sunt in canistro, sicut præcepit mihi Dominus, dicens: Aaron et filii ejus comedent eos:<a href='#FN104'>‡</a> <span class="Versetto" id="LV8_32">32&#160;</span>quidquid autem reliquum fuerit de carne et panibus, ignis absumet.<a href='#FN105'>§</a> <span class="Versetto" id="LV8_33">33&#160;</span>De ostio quoque tabernaculi non exibitis septem diebus, usque ad diem quo complebitur tempus consecrationis vestræ; septem enim diebus finitur consecratio:<a href='#FN106'>**</a> <span class="Versetto" id="LV8_34">34&#160;</span>sicut et impræsentiarum factum est, ut ritus sacrificii compleretur. <span class="Versetto" id="LV8_35">35&#160;</span>Die ac nocte manebitis in tabernaculo observantes custodias Domini, ne moriamini: sic enim mihi præceptum est. <span class="Versetto" id="LV8_36">36&#160;</span>Feceruntque Aaron et filii ejus cuncta quæ locutus est Dominus per manum Moysi.<a href='#FN107'>††</a></p>

  <p class='pT4' id='LV9_0'>9</p>

  <p class='Normale'><span class="Versetto" id="LV9_1">1&#160;</span>Facto autem octavo die, vocavit Moyses Aaron, et filios ejus, ac majores natu Israël, dixitque ad Aaron:<a href='#FN108'>*</a> <span class="Versetto" id="LV9_2">2&#160;</span>Tolle de armento vitulum pro peccato, et arietem in holocaustum, utrumque immaculatum, et offer illos coram Domino.<a href='#FN109'>†</a> <span class="Versetto" id="LV9_3">3&#160;</span>Et ad filios Israël loqueris: Tollite hircum pro peccato, et vitulum, atque agnum, anniculos, et sine macula in holocaustum, <span class="Versetto" id="LV9_4">4&#160;</span>bovem et arietem pro pacificis: et immolate eos coram Domino, in sacrificio singulorum similam conspersam oleo offerentes: hodie enim Dominus apparebit vobis. <span class="Versetto" id="LV9_5">5&#160;</span>Tulerunt ergo cuncta quæ jusserat Moyses ad ostium tabernaculi: ubi cum omnis multitudo astaret, <span class="Versetto" id="LV9_6">6&#160;</span>ait Moyses: Iste est sermo, quem præcepit Dominus: facite, et apparebit vobis gloria ejus.<a href='#FN110'>‡</a> <span class="Versetto" id="LV9_7">7&#160;</span>Et dixit ad Aaron: Accede ad altare, et immola pro peccato tuo: offer holocaustum, et deprecare pro te et pro populo: cumque mactaveris hostiam populi, ora pro eo, sicut præcepit Dominus.<a href='#FN111'>§</a> <span class="Versetto" id="LV9_8">8&#160;</span>Statimque Aaron accedens ad altare, immolavit vitulum pro peccato suo:<a href='#FN112'>**</a> <span class="Versetto" id="LV9_9">9&#160;</span>cujus sanguinem obtulerunt ei filii sui: in quo tingens digitum, tetigit cornua altaris, et fudit residuum ad basim ejus. <span class="Versetto" id="LV9_10">10&#160;</span>Adipemque, et renunculos, ac reticulum jecoris, quæ sunt pro peccato, adolevit super altare, sicut præceperat Dominus Moysi: <span class="Versetto" id="LV9_11">11&#160;</span>carnes vero et pellem ejus extra castra combussit igni. <span class="Versetto" id="LV9_12">12&#160;</span>Immolavit et holocausti victimam: obtuleruntque ei filii sui sanguinem ejus, quem fudit per altaris circuitum. <span class="Versetto" id="LV9_13">13&#160;</span>Ipsam etiam hostiam in frusta concisam, cum capite et membris singulis obtulerunt; quæ omnia super altare cremavit igni, <span class="Versetto" id="LV9_14">14&#160;</span>lotis aqua prius intestinis et pedibus. <span class="Versetto" id="LV9_15">15&#160;</span>Et pro peccato populi offerens, mactavit hircum: expiatoque altari,<a href='#FN113'>††</a> <span class="Versetto" id="LV9_16">16&#160;</span>fecit holocaustum, <span class="Versetto" id="LV9_17">17&#160;</span>addens in sacrificio libamenta, quæ pariter offeruntur, et adolens ea super altare, absque cæremoniis holocausti matutini. <span class="Versetto" id="LV9_18">18&#160;</span>Immolavit et bovem atque arietem, hostias pacificas populi: obtuleruntque ei filii sui sanguinem, quem fudit super altare in circuitum. <span class="Versetto" id="LV9_19">19&#160;</span>Adipem autem bovis, et caudam arietis, renunculosque cum adipibus suis, et reticulum jecoris, <span class="Versetto" id="LV9_20">20&#160;</span>posuerunt super pectora: cumque cremati essent adipes super altare, <span class="Versetto" id="LV9_21">21&#160;</span>pectora eorum, et armos dextros separavit Aaron, elevans coram Domino, sicut præceperat Moyses. <span class="Versetto" id="LV9_22">22&#160;</span>Et extendens manus ad populum, benedixit ei. Sicque completis hostiis pro peccato, et holocaustis, et pacificis, descendit.<a href='#FN114'>‡‡</a> <span class="Versetto" id="LV9_23">23&#160;</span>Ingressi autem Moyses et Aaron in tabernaculum testimonii, et deinceps egressi, benedixerunt populo. Apparuitque gloria Domini omni multitudini:<a href='#FN115'>§§</a> <span class="Versetto" id="LV9_24">24&#160;</span>et ecce egressus ignis a Domino, devoravit holocaustum, et adipes qui erant super altare. Quod cum vidissent turbæ, laudaverunt Dominum, ruentes in facies suas.</p>

  <p class='pT4' id='LV10_0'>10</p>

  <p class='Normale'><span class="Versetto" id="LV10_1">1&#160;</span>Arreptisque Nadab et Abiu filii Aaron thuribulis, posuerunt ignem, et incensum desuper, offerentes coram Domino ignem alienum: quod eis præceptum non erat.<a href='#FN116'>*</a> <span class="Versetto" id="LV10_2">2&#160;</span>Egressusque ignis a Domino, devoravit eos, et mortui sunt coram Domino. <span class="Versetto" id="LV10_3">3&#160;</span>Dixitque Moyses ad Aaron: Hoc est quod locutus est Dominus: Sanctificabor in iis qui appropinquant mihi, et in conspectu omnis populi glorificabor. Quod audiens tacuit Aaron. <span class="Versetto" id="LV10_4">4&#160;</span>Vocatis autem Moyses Misaële et Elisaphan filiis Oziel, patrui Aaron, ait ad eos: Ite, et tollite fratres vestros de conspectu sanctuarii, et asportate extra castra.<a href='#FN117'>†</a> <span class="Versetto" id="LV10_5">5&#160;</span>Confestimque pergentes, tulerunt eos sicut jacebant, vestitos lineis tunicis, et ejecerunt foras, ut sibi fuerat imperatum. <span class="Versetto" id="LV10_6">6&#160;</span>Locutusque est Moyses ad Aaron, et ad Eleazar, et Ithamar, filios ejus: Capita vestra nolite nudare, et vestimenta nolite scindere, ne forte moriamini, et super omnem cœtum oriatur indignatio. Fratres vestri, et omnis domus Israël, plangant incendium quod Dominus suscitavit:<a href='#FN118'>‡</a> <span class="Versetto" id="LV10_7">7&#160;</span>vos autem non egrediemini fores tabernaculi, alioquin peribitis: oleum quippe sanctæ unctionis est super vos. Qui fecerunt omnia juxta præceptum Moysi. <span class="Versetto" id="LV10_8">8&#160;</span>Dixit quoque Dominus ad Aaron: <span class="Versetto" id="LV10_9">9&#160;</span>Vinum, et omne quod inebriare potest, non bibetis tu et filii tui, quando intratis in tabernaculum testimonii, ne moriamini: quia præceptum sempiternum est in generationes vestras:<a href='#FN119'>§</a> <span class="Versetto" id="LV10_10">10&#160;</span>et ut habeatis scientiam discernendi inter sanctum et profanum, inter pollutum et mundum;<a href='#FN120'>**</a> <span class="Versetto" id="LV10_11">11&#160;</span>doceatisque filios Israël omnia legitima mea quæ locutus est Dominus ad eos per manum Moysi. <span class="Versetto" id="LV10_12">12&#160;</span>Locutusque est Moyses ad Aaron, et ad Eleazar, et Ithamar, filios ejus, qui erant residui: Tollite sacrificium, quod remansit de oblatione Domini, et comedite illud absque fermento juxta altare, quia Sanctum sanctorum est.<a href='#FN121'>††</a> <span class="Versetto" id="LV10_13">13&#160;</span>Comedetis autem in loco sancto: quod datum est tibi et filiis tuis de oblationibus Domini, sicut præceptum est mihi. <span class="Versetto" id="LV10_14">14&#160;</span>Pectusculum quoque quod oblatum est, et armum qui separatus est, edetis in loco mundissimo tu et filii tui, et filiæ tuæ tecum: tibi enim ac liberis tuis reposita sunt de hostiis salutaribus filiorum Israël:<a href='#FN122'>‡‡</a> <span class="Versetto" id="LV10_15">15&#160;</span>eo quod armum et pectus, et adipes qui cremantur in altari, elevaverunt coram Domino, et pertineant ad te, et ad filios tuos, lege perpetua, sicut præcepit Dominus. <span class="Versetto" id="LV10_16">16&#160;</span>Inter hæc, hircum, qui oblatus fuerat pro peccato, cum quæreret Moyses, exustum reperit: iratusque contra Eleazar et Ithamar filios Aaron, qui remanserant, ait:<a href='#FN123'>§§</a> <span class="Versetto" id="LV10_17">17&#160;</span>Cur non comedistis hostiam pro peccato in loco sancto, quæ Sancta sanctorum est, et data vobis ut portetis iniquitatem multitudinis, et rogetis pro ea in conspectu Domini, <span class="Versetto" id="LV10_18">18&#160;</span>præsertim cum de sanguine illius non sit illatum intra sancta, et comedere debueritis eam in Sanctuario, sicut præceptum est mihi? <span class="Versetto" id="LV10_19">19&#160;</span>Respondit Aaron: Oblata est hodie victima pro peccato, et holocaustum coram Domino: mihi autem accidit quod vides; quomodo potui comedere eam, aut placere Domino in cæremoniis mente lugubri?<a href='#FN124'>***</a> <span class="Versetto" id="LV10_20">20&#160;</span>Quod cum audisset Moyses, recepit satisfactionem.</p>

  <p class='pT4' id='LV11_0'>11</p>

  <p class='Normale'><span class="Versetto" id="LV11_1">1&#160;</span>Locutusque est Dominus ad Moysen et Aaron, dicens:<a href='#FN125'>*</a> <span class="Versetto" id="LV11_2">2&#160;</span>Dicite filiis Israël: Hæc sunt animalia quæ comedere debetis de cunctis animantibus terræ: <span class="Versetto" id="LV11_3">3&#160;</span>omne quod habet divisam ungulam, et ruminat in pecoribus, comedetis.<a href='#FN126'>†</a> <span class="Versetto" id="LV11_4">4&#160;</span>Quidquid autem ruminat quidem, et habet ungulam, sed non dividit eam, sicut camelus et cetera, non comedetis illud, et inter immunda reputabitis. <span class="Versetto" id="LV11_5">5&#160;</span>Chœrogryllus qui ruminat, ungulamque non dividit, immundus est. <span class="Versetto" id="LV11_6">6&#160;</span>Lepus quoque: nam et ipse ruminat, sed ungulam non dividit. <span class="Versetto" id="LV11_7">7&#160;</span>Et sus: qui cum ungulam dividat, non ruminat. <span class="Versetto" id="LV11_8">8&#160;</span>Horum carnibus non vescemini, nec cadavera contingetis, quia immunda sunt vobis. <span class="Versetto" id="LV11_9">9&#160;</span>Hæc sunt quæ gignuntur in aquis, et vesci licitum est: omne quod habet pinnulas et squamas, tam in mari quam in fluminibus et stagnis, comedetis. <span class="Versetto" id="LV11_10">10&#160;</span>Quidquid autem pinnulas et squamas non habet, eorum quæ in aquis moventur et vivunt, abominabile vobis,<a href='#FN127'>‡</a> <span class="Versetto" id="LV11_11">11&#160;</span>execrandumque erit: carnes eorum non comedetis, et morticina vitabitis.<a href='#FN128'>§</a> <span class="Versetto" id="LV11_12">12&#160;</span>Cuncta quæ non habent pinnulas et squamas in aquis, polluta erunt. <span class="Versetto" id="LV11_13">13&#160;</span>Hæc sunt quæ de avibus comedere non debetis, et vitanda sunt vobis: aquilam, et gryphem, et haliæetum,<a href='#FN129'>**</a> <span class="Versetto" id="LV11_14">14&#160;</span>et milvum ac vulturem juxta genus suum,<a href='#FN130'>††</a> <span class="Versetto" id="LV11_15">15&#160;</span>et omne corvini generis in similitudinem suam, <span class="Versetto" id="LV11_16">16&#160;</span>struthionem, et noctuam, et larum, et accipitrem juxta genus suum:<a href='#FN131'>‡‡</a> <span class="Versetto" id="LV11_17">17&#160;</span>bubonem, et mergulum, et ibin, <span class="Versetto" id="LV11_18">18&#160;</span>et cygnum, et onocrotalum, et porphyrionem, <span class="Versetto" id="LV11_19">19&#160;</span>herodionem, et charadrion juxta genus suum, upupam quoque, et vespertilionem.<a href='#FN132'>§§</a> <span class="Versetto" id="LV11_20">20&#160;</span>Omne de volucribus quod graditur super quatuor pedes, abominabile erit vobis.<a href='#FN133'>***</a> <span class="Versetto" id="LV11_21">21&#160;</span>Quidquid autem ambulat quidem super quatuor pedes, sed habet longiora retro crura, per quæ salit super terram,<a href='#FN134'>†††</a> <span class="Versetto" id="LV11_22">22&#160;</span>comedere debetis, ut est bruchus in genere suo, et attacus atque ophiomachus, ac locusta, singula juxta genus suum.<a href='#FN135'>‡‡‡</a> <span class="Versetto" id="LV11_23">23&#160;</span>Quidquid autem ex volucribus quatuor tantum habet pedes, execrabile erit vobis: <span class="Versetto" id="LV11_24">24&#160;</span>et quicumque morticina eorum tetigerit, polluetur, et erit immundus usque ad vesperum: <span class="Versetto" id="LV11_25">25&#160;</span>et si necesse fuerit ut portet quippiam horum mortuum, lavabit vestimenta sua, et immundus erit usque ad occasum solis.<a href='#FN136'>§§§</a> <span class="Versetto" id="LV11_26">26&#160;</span>Omne animal quod habet quidem ungulam, sed non dividit eam, nec ruminat, immundum erit: et qui tetigerit illud, contaminabitur.<a href='#FN137'>*</a> <span class="Versetto" id="LV11_27">27&#160;</span>Quod ambulat super manus ex cunctis animantibus, quæ incedunt quadrupedia, immundum erit: qui tetigerit morticina eorum, polluetur usque ad vesperum.<a href='#FN138'>†</a> <span class="Versetto" id="LV11_28">28&#160;</span>Et qui portaverit hujuscemodi cadavera, lavabit vestimenta sua, et immundus erit usque ad vesperum: quia omnia hæc immunda sunt vobis.<a href='#FN139'>‡</a> <span class="Versetto" id="LV11_29">29&#160;</span>Hæc quoque inter polluta reputabuntur de his quæ moventur in terra, mustela et mus et crocodilus, singula juxta genus suum,<a href='#FN140'>§</a> <span class="Versetto" id="LV11_30">30&#160;</span>mygale, et chamæleon, et stellio, et lacerta, et talpa.<a href='#FN141'>**</a> <span class="Versetto" id="LV11_31">31&#160;</span>Omnia hæc immunda sunt. Qui tetigerit morticina eorum, immundus erit usque ad vesperum:<a href='#FN142'>††</a> <span class="Versetto" id="LV11_32">32&#160;</span>et super quod ceciderit quidquam de morticinis eorum, polluetur, tam vas ligneum et vestimentum, quam pelles et cilicia: et in quocumque fit opus, tingentur aqua, et polluta erunt usque ad vesperum, et sic postea mundabuntur.<a href='#FN143'>‡‡</a> <span class="Versetto" id="LV11_33">33&#160;</span>Vas autem fictile, in quod horum quidquam intro cecidit, polluetur, et idcirco frangendum est. <span class="Versetto" id="LV11_34">34&#160;</span>Omnis cibus, quem comedetis, si fusa fuerit super eum aqua, immundus erit: et omne liquens quod bibitur de universo vase, immundum erit.<a href='#FN144'>§§</a> <span class="Versetto" id="LV11_35">35&#160;</span>Et quidquid de morticinis hujuscemodi ceciderit super illud, immundum erit: sive clibani, sive chytropodes, destruentur, et immundi erunt.<a href='#FN145'>***</a> <span class="Versetto" id="LV11_36">36&#160;</span>Fontes vero et cisternæ, et omnis aquarum congregatio munda erit. Qui morticinum eorum tetigerit, polluetur. <span class="Versetto" id="LV11_37">37&#160;</span>Si ceciderit super sementem, non polluet eam.<a href='#FN146'>†††</a> <span class="Versetto" id="LV11_38">38&#160;</span>Si autem quispiam aqua sementem perfuderit, et postea morticinis tacta fuerit, illico polluetur. <span class="Versetto" id="LV11_39">39&#160;</span>Si mortuum fuerit animal, quod licet vobis comedere, qui cadaver ejus tetigerit, immundus erit usque ad vesperum:<a href='#FN147'>‡‡‡</a> <span class="Versetto" id="LV11_40">40&#160;</span>et qui comederit ex eo quippiam, sive portaverit, lavabit vestimenta sua, et immundus erit usque ad vesperum.<a href='#FN148'>§§§</a> <span class="Versetto" id="LV11_41">41&#160;</span>Omne quod reptat super terram, abominabile erit, nec assumetur in cibum.<a href='#FN149'>*</a> <span class="Versetto" id="LV11_42">42&#160;</span>Quidquid super pectus quadrupes graditur, et multos habet pedes, sive per humum trahitur, non comedetis, quia abominabile est. <span class="Versetto" id="LV11_43">43&#160;</span>Nolite contaminare animas vestras, nec tangatis quidquam eorum, ne immundi sitis. <span class="Versetto" id="LV11_44">44&#160;</span>Ego enim sum Dominus Deus vester: sancti estote, quia ego sanctus sum. Ne polluatis animas vestras in omni reptili quod movetur super terram. <span class="Versetto" id="LV11_45">45&#160;</span>Ego enim sum Dominus, qui eduxi vos de terra Ægypti, ut essem vobis in Deum. Sancti eritis, quia ego sanctus sum. <span class="Versetto" id="LV11_46">46&#160;</span>Ista est lex animantium ac volucrum, et omnis animæ viventis, quæ movetur in aqua, et reptat in terra, <span class="Versetto" id="LV11_47">47&#160;</span>ut differentias noveritis mundi et immundi, et sciatis quid comedere et quid respuere debeatis.<a href='#FN150'>†</a></p>

  <p class='pT4' id='LV12_0'>12</p>

  <p class='Normale'><span class="Versetto" id="LV12_1">1&#160;</span>Locutusque est Dominus ad Moysen, dicens: <span class="Versetto" id="LV12_2">2&#160;</span>Loquere filiis Israël, et dices ad eos: Mulier, si suscepto semine pepererit masculum, immunda erit septem diebus juxta dies separationis menstruæ.<a href='#FN151'>*</a> <span class="Versetto" id="LV12_3">3&#160;</span>Et die octavo circumcidetur infantulus: <span class="Versetto" id="LV12_4">4&#160;</span>ipsa vero triginta tribus diebus manebit in sanguine purificationis suæ. Omne sanctum non tanget, nec ingredietur in sanctuarium, donec impleantur dies purificationis suæ.<a href='#FN152'>†</a> <span class="Versetto" id="LV12_5">5&#160;</span>Sin autem feminam pepererit, immunda erit duabus hebdomadibus juxta ritum fluxus menstrui, et sexaginta sex diebus manebit in sanguine purificationis suæ. <span class="Versetto" id="LV12_6">6&#160;</span>Cumque expleti fuerint dies purificationis suæ, pro filio sive pro filia, deferet agnum anniculum in holocaustum, et pullum columbæ sive turturem pro peccato, ad ostium tabernaculi testimonii, et tradet sacerdoti,<a href='#FN153'>‡</a> <span class="Versetto" id="LV12_7">7&#160;</span>qui offeret illa coram Domino, et orabit pro ea, et sic mundabitur a profluvio sanguinis sui: ista est lex parientis masculum aut feminam.<a href='#FN154'>§</a> <span class="Versetto" id="LV12_8">8&#160;</span>Quod si non invenerit manus ejus, nec potuerit offerre agnum, sumet duos turtures vel duos pullos columbarum, unum in holocaustum, et alterum pro peccato: orabitque pro ea sacerdos, et sic mundabitur.</p>

  <p class='pT4' id='LV13_0'>13</p>

  <p class='Normale'><span class="Versetto" id="LV13_1">1&#160;</span>Locutusque est Dominus ad Moysen, et Aaron, dicens:<a href='#FN155'>*</a> <span class="Versetto" id="LV13_2">2&#160;</span>Homo, in cujus cute et carne ortus fuerit diversus color, sive pustula, aut quasi lucens quippiam, id est, plaga lepræ, adducetur ad Aaron sacerdotem, vel ad unum quemlibet filiorum ejus.<a href='#FN156'>†</a> <span class="Versetto" id="LV13_3">3&#160;</span>Qui cum viderit lepram in cute, et pilos in album mutatos colorem, ipsamque speciem lepræ humiliorem cute et carne reliqua: plaga lepræ est, et ad arbitrium ejus separabitur.<a href='#FN157'>‡</a> <span class="Versetto" id="LV13_4">4&#160;</span>Sin autem lucens candor fuerit in cute, nec humilior carne reliqua, et pili coloris pristini, recludet eum sacerdos septem diebus:<a href='#FN158'>§</a> <span class="Versetto" id="LV13_5">5&#160;</span>et considerabit die septimo: et si quidem lepra ultra non creverit, nec transierit in cute priores terminos, rursum recludet eum septem diebus aliis. <span class="Versetto" id="LV13_6">6&#160;</span>Et die septimo contemplabitur: si obscurior fuerit lepra, et non creverit in cute, mundabit eum, quia scabies est: lavabitque homo vestimenta sua, et mundus erit.<a href='#FN159'>**</a> <span class="Versetto" id="LV13_7">7&#160;</span>Quod si postquam a sacerdote visus est, et redditus munditiæ, iterum lepra creverit: adducetur ad eum, <span class="Versetto" id="LV13_8">8&#160;</span>et immunditiæ condemnabitur. <span class="Versetto" id="LV13_9">9&#160;</span>Plaga lepræ si fuerit in homine, adducetur ad sacerdotem, <span class="Versetto" id="LV13_10">10&#160;</span>et videbit eum. Cumque color albus in cute fuerit, et capillorum mutaverit aspectum, ipsa quoque caro viva apparuerit:<a href='#FN160'>††</a> <span class="Versetto" id="LV13_11">11&#160;</span>lepra vetustissima judicabitur, atque inolita cuti. Contaminabit itaque eum sacerdos, et non recludet, quia perspicuæ immunditiæ est. <span class="Versetto" id="LV13_12">12&#160;</span>Sin autem effloruerit discurrens lepra in cute, et operuerit omnem cutem a capite usque ad pedes, quidquid sub aspectum oculorum cadit,<a href='#FN161'>‡‡</a> <span class="Versetto" id="LV13_13">13&#160;</span>considerabit eum sacerdos, et teneri lepra mundissima judicabit: eo quod omnis in candorem versa sit, et idcirco homo mundus erit. <span class="Versetto" id="LV13_14">14&#160;</span>Quando vero caro vivens in eo apparuerit,<a href='#FN162'>§§</a> <span class="Versetto" id="LV13_15">15&#160;</span>tunc sacerdotis judicio polluetur, et inter immundos reputabitur: caro enim viva, si lepra aspergitur, immunda est. <span class="Versetto" id="LV13_16">16&#160;</span>Quod si rursum versa fuerit in alborem, et totum hominem operuerit, <span class="Versetto" id="LV13_17">17&#160;</span>considerabit eum sacerdos, et mundum esse decernet. <span class="Versetto" id="LV13_18">18&#160;</span>Caro autem et cutis in qua ulcus natum est, et sanatum,<a href='#FN163'>***</a> <span class="Versetto" id="LV13_19">19&#160;</span>et in loco ulceris cicatrix alba apparuerit, sive subrufa, adducetur homo ad sacerdotem.<a href='#FN164'>†††</a> <span class="Versetto" id="LV13_20">20&#160;</span>Qui cum viderit locum lepræ humiliorem carne reliqua, et pilos versos in candorem, contaminabit eum: plaga enim lepræ orta est in ulcere.<a href='#FN165'>‡‡‡</a> <span class="Versetto" id="LV13_21">21&#160;</span>Quod si pilus coloris est pristini, et cicatrix subobscura, et vicina carne non est humilior, recludet eum septem diebus: <span class="Versetto" id="LV13_22">22&#160;</span>et si quidem creverit, adjudicabit eum lepræ; <span class="Versetto" id="LV13_23">23&#160;</span>sin autem steterit in loco suo, ulceris est cicatrix, et homo mundus erit. <span class="Versetto" id="LV13_24">24&#160;</span>Caro autem et cutis, quam ignis exusserit, et sanata albam sive rufam habuerit cicatricem, <span class="Versetto" id="LV13_25">25&#160;</span>considerabit eam sacerdos: et ecce versa est in alborem, et locus ejus reliqua cute est humilior, contaminabit eum, quia plaga lepræ in cicatrice orta est.<a href='#FN166'>§§§</a> <span class="Versetto" id="LV13_26">26&#160;</span>Quod si pilorum color non fuerit immutatus, nec humilior plaga carne reliqua, et ipsa lepræ species fuerit subobscura, recludet eum septem diebus, <span class="Versetto" id="LV13_27">27&#160;</span>et die septimo contemplabitur: si creverit in cute lepra, contaminabit eum. <span class="Versetto" id="LV13_28">28&#160;</span>Sin autem in loco suo candor steterit non satis clarus, plaga combustionis est, et idcirco mundabitur, quia cicatrix est combusturæ. <span class="Versetto" id="LV13_29">29&#160;</span>Vir, sive mulier, in cujus capite vel barba germinaverit lepra, videbit eos sacerdos.<a href='#FN167'>*</a> <span class="Versetto" id="LV13_30">30&#160;</span>Et si quidem humilior fuerit locus carne reliqua, et capillus flavus, solitoque subtilior, contaminabit eos, quia lepra capitis ac barbæ est. <span class="Versetto" id="LV13_31">31&#160;</span>Sin autem viderit locum maculæ æqualem vicinæ carni, et capillum nigrum: recludet eum septem diebus,<a href='#FN168'>†</a> <span class="Versetto" id="LV13_32">32&#160;</span>et die septimo intuebitur. Si non creverit macula, et capillus sui coloris est, et locus plagæ carni reliquæ æqualis: <span class="Versetto" id="LV13_33">33&#160;</span>radetur homo absque loco maculæ, et includetur septem diebus aliis. <span class="Versetto" id="LV13_34">34&#160;</span>Si die septimo visa fuerit stetisse plaga in loco suo, nec humilior carne reliqua, mundabit eum: lotisque vestibus suis, mundus erit.<a href='#FN169'>‡</a> <span class="Versetto" id="LV13_35">35&#160;</span>Sin autem post emundationem rursus creverit macula in cute, <span class="Versetto" id="LV13_36">36&#160;</span>non quæret amplius utrum capillus in flavum colorem sit immutatus, quia aperte immundus est. <span class="Versetto" id="LV13_37">37&#160;</span>Porro si steterit macula, et capilli nigri fuerint, noverit hominem sanatum esse, et confidenter eum pronuntiet mundum.<a href='#FN170'>§</a> <span class="Versetto" id="LV13_38">38&#160;</span>Vir, sive mulier, in cujus cute candor apparuerit,<a href='#FN171'>**</a> <span class="Versetto" id="LV13_39">39&#160;</span>intuebitur eos sacerdos. Si deprehenderit subobscurum alborem lucere in cute, sciat non esse lepram, sed maculam coloris candidi, et hominem mundum. <span class="Versetto" id="LV13_40">40&#160;</span>Vir, de cujus capite capilli fluunt, calvus et mundus est:<a href='#FN172'>††</a> <span class="Versetto" id="LV13_41">41&#160;</span>et si a fronte ceciderint pili, recalvaster et mundus est. <span class="Versetto" id="LV13_42">42&#160;</span>Sin autem in calvitio sive in recalvatione albus vel rufus color fuerit exortus, <span class="Versetto" id="LV13_43">43&#160;</span>et hoc sacerdos viderit, condemnabit eum haud dubiæ lepræ, quæ orta est in calvitio. <span class="Versetto" id="LV13_44">44&#160;</span>Quicumque ergo maculatus fuerit lepra, et separatus est ad arbitrium sacerdotis,<a href='#FN173'>‡‡</a> <span class="Versetto" id="LV13_45">45&#160;</span>habebit vestimenta dissuta, caput nudum, os veste contectum, contaminatum ac sordidum se clamabit. <span class="Versetto" id="LV13_46">46&#160;</span>Omni tempore quo leprosus est et immundus, solus habitabit extra castra.<a href='#FN174'>§§</a> <span class="Versetto" id="LV13_47">47&#160;</span>Vestis lanea sive linea, quæ lepram habuerit,<a href='#FN175'>***</a> <span class="Versetto" id="LV13_48">48&#160;</span>in stamine atque subtegmine, aut certe pellis, vel quidquid ex pelle confectum est,<a href='#FN176'>†††</a> <span class="Versetto" id="LV13_49">49&#160;</span>si alba vel rufa macula fuerit infecta, lepra reputabitur, ostendeturque sacerdoti:<a href='#FN177'>‡‡‡</a> <span class="Versetto" id="LV13_50">50&#160;</span>qui consideratam recludet septem diebus: <span class="Versetto" id="LV13_51">51&#160;</span>et die septimo rursus aspiciens, si deprehenderit crevisse, lepra perseverans est: pollutum judicabit vestimentum, et omne in quo fuerit inventa: <span class="Versetto" id="LV13_52">52&#160;</span>et idcirco comburetur flammis. <span class="Versetto" id="LV13_53">53&#160;</span>Quod si eam viderit non crevisse, <span class="Versetto" id="LV13_54">54&#160;</span>præcipiet, et lavabunt id in quo lepra est, recludetque illud septem diebus aliis. <span class="Versetto" id="LV13_55">55&#160;</span>Et cum viderit faciem quidem pristinam non reversam, nec tamen crevisse lepram, immundum judicabit, et igne comburet, eo quod infusa sit in superficie vestimenti, vel per totum, lepra. <span class="Versetto" id="LV13_56">56&#160;</span>Sin autem obscurior fuerit locus lepræ, postquam vestis est lota, abrumpet eum, et a solido dividet.<a href='#FN178'>§§§</a> <span class="Versetto" id="LV13_57">57&#160;</span>Quod si ultra apparuerit in his locis, quæ prius immaculata erant, lepra volatilis et vaga, debet igne comburi.<a href='#FN179'>*</a> <span class="Versetto" id="LV13_58">58&#160;</span>Si cessaverit, lavabit aqua ea, quæ pura sunt, secundo, et munda erunt. <span class="Versetto" id="LV13_59">59&#160;</span>Ista est lex lepræ vestimenti lanei et linei, staminis, atque subtegminis, omnisque supellectilis pelliceæ, quomodo mundari debeat, vel contaminari.</p>

  <p class='pT4' id='LV14_0'>14</p>

  <p class='Normale'><span class="Versetto" id="LV14_1">1&#160;</span>Locutusque est Dominus ad Moysen, dicens:<a href='#FN180'>*</a> <span class="Versetto" id="LV14_2">2&#160;</span>Hic est ritus leprosi, quando mundandus est. Adducetur ad sacerdotem: <span class="Versetto" id="LV14_3">3&#160;</span>qui egressus de castris, cum invenerit lepram esse mundatam, <span class="Versetto" id="LV14_4">4&#160;</span>præcipiet ei, qui purificatur, ut offerat duos passeres vivos pro se, quibus vesci licitum est, et lignum cedrinum, vermiculumque et hyssopum.<a href='#FN181'>†</a> <span class="Versetto" id="LV14_5">5&#160;</span>Et unum ex passeribus immolari jubebit in vase fictili super aquas viventes:<a href='#FN182'>‡</a> <span class="Versetto" id="LV14_6">6&#160;</span>alium autem vivum cum ligno cedrino, et cocco et hyssopo, tinget in sanguine passeris immolati,<a href='#FN183'>§</a> <span class="Versetto" id="LV14_7">7&#160;</span>quo asperget illum, qui mundandus est, septies, ut jure purgetur: et dimittet passerem vivum, ut in agrum avolet.<a href='#FN184'>**</a> <span class="Versetto" id="LV14_8">8&#160;</span>Cumque laverit homo vestimenta sua, radet omnes pilos corporis, et lavabitur aqua: purificatusque ingredietur castra, ita dumtaxat ut maneat extra tabernaculum suum septem diebus,<a href='#FN185'>††</a> <span class="Versetto" id="LV14_9">9&#160;</span>et die septimo radet capillos capitis, barbamque et supercilia, ac totius corporis pilos. Et lotis rursum vestibus et corpore,<a href='#FN186'>‡‡</a> <span class="Versetto" id="LV14_10">10&#160;</span>die octavo assumet duos agnos immaculatos, et ovem anniculam absque macula, et tres decimas similæ in sacrificium, quæ conspersa sit oleo, et seorsum olei sextarium.<a href='#FN187'>§§</a> <span class="Versetto" id="LV14_11">11&#160;</span>Cumque sacerdos purificans hominem, statuerit eum, et hæc omnia coram Domino in ostio tabernaculi testimonii, <span class="Versetto" id="LV14_12">12&#160;</span>tollet agnum et offeret eum pro delicto, oleique sextarium: et oblatis ante Dominum omnibus, <span class="Versetto" id="LV14_13">13&#160;</span>immolabit agnum, ubi solet immolari hostia pro peccato, et holocaustum, id est, in loco sancto. Sicut enim pro peccato, ita et pro delicto ad sacerdotem pertinet hostia: Sancta sanctorum est. <span class="Versetto" id="LV14_14">14&#160;</span>Assumensque sacerdos de sanguine hostiæ, quæ immolata est pro delicto, ponet super extremum auriculæ dextræ ejus qui mundatur, et super pollices manus dextræ et pedis:<a href='#FN188'>***</a> <span class="Versetto" id="LV14_15">15&#160;</span>et de olei sextario mittet in manum suam sinistram, <span class="Versetto" id="LV14_16">16&#160;</span>tingetque digitum dextrum in eo, et asperget coram Domino septies.<a href='#FN189'>†††</a> <span class="Versetto" id="LV14_17">17&#160;</span>Quod autem reliquum est olei in læva manu, fundet super extremum auriculæ dextræ ejus qui mundatur, et super pollices manus ac pedis dextri, et super sanguinem qui effusus est pro delicto,<a href='#FN190'>‡‡‡</a> <span class="Versetto" id="LV14_18">18&#160;</span>et super caput ejus. <span class="Versetto" id="LV14_19">19&#160;</span>Rogabitque pro eo coram Domino, et faciet sacrificium pro peccato: tunc immolabit holocaustum,<a href='#FN191'>§§§</a> <span class="Versetto" id="LV14_20">20&#160;</span>et ponet illud in altari cum libamentis suis, et homo rite mundabitur.<a href='#FN192'>*</a> <span class="Versetto" id="LV14_21">21&#160;</span>Quod si pauper est, et non potest manus ejus invenire quæ dicta sunt pro delicto, assumet agnum ad oblationem, ut roget pro eo sacerdos, decimamque partem similæ conspersæ oleo in sacrificium, et olei sextarium,<a href='#FN193'>†</a> <span class="Versetto" id="LV14_22">22&#160;</span>duosque turtures sive duos pullos columbæ, quorum unus sit pro peccato, et alter in holocaustum: <span class="Versetto" id="LV14_23">23&#160;</span>offeretque ea die octavo purificationis suæ sacerdoti, ad ostium tabernaculi testimonii coram Domino. <span class="Versetto" id="LV14_24">24&#160;</span>Qui suscipiens agnum pro delicto et sextarium olei, levabit simul: <span class="Versetto" id="LV14_25">25&#160;</span>immolatoque agno, de sanguine ejus ponet super extremum auriculæ dextræ illius qui mundatur, et super pollices manus ejus ac pedis dextri: <span class="Versetto" id="LV14_26">26&#160;</span>olei vero partem mittet in manum suam sinistram, <span class="Versetto" id="LV14_27">27&#160;</span>in quo tingens digitum dextræ manus asperget septies coram Domino: <span class="Versetto" id="LV14_28">28&#160;</span>tangetque extremum dextræ auriculæ illius qui mundatur, et pollices manus ac pedis dextri, in loco sanguinis qui effusus est pro delicto: <span class="Versetto" id="LV14_29">29&#160;</span>reliquam autem partem olei, quæ est in sinistra manu, mittet super caput purificati, ut placet pro eo Dominum: <span class="Versetto" id="LV14_30">30&#160;</span>et turturem sive pullum columbæ offeret, <span class="Versetto" id="LV14_31">31&#160;</span>unum pro delicto, et alterum in holocaustum cum libamentis suis. <span class="Versetto" id="LV14_32">32&#160;</span>Hoc est sacrificium leprosi, qui habere non potest omnia in emundationem sui. <span class="Versetto" id="LV14_33">33&#160;</span>Locutusque est Dominus ad Moysen et Aaron, dicens: <span class="Versetto" id="LV14_34">34&#160;</span>Cum ingressi fueritis terram Chanaan, quam ego dabo vobis in possessionem, si fuerit plaga lepræ in ædibus,<a href='#FN194'>‡</a> <span class="Versetto" id="LV14_35">35&#160;</span>ibit cujus est domus, nuntians sacerdoti, et dicet: Quasi plaga lepræ videtur mihi esse in domo mea. <span class="Versetto" id="LV14_36">36&#160;</span>At ille præcipiet ut efferant universa de domo, priusquam ingrediatur eam, et videat utrum leprosa sit, ne immunda fiant omnia quæ in domo sunt. Intrabitque postea ut consideret lepram domus: <span class="Versetto" id="LV14_37">37&#160;</span>et cum viderit in parietibus illius quasi valliculas pallore sive rubore deformes, et humiliores superficie reliqua, <span class="Versetto" id="LV14_38">38&#160;</span>egredietur ostium domus, et statim claudet illam septem diebus. <span class="Versetto" id="LV14_39">39&#160;</span>Reversusque die septimo, considerabit eam: si invenerit crevisse lepram, <span class="Versetto" id="LV14_40">40&#160;</span>jubebit erui lapides in quibus lepra est, et projici eos extra civitatem in locum immundum:<a href='#FN195'>§</a> <span class="Versetto" id="LV14_41">41&#160;</span>domum autem ipsam radi intrinsecus per circuitum, et spargi pulverem rasuræ extra urbem in locum immundum, <span class="Versetto" id="LV14_42">42&#160;</span>lapidesque alios reponi pro his qui ablati fuerint, et luto alio liniri domum.<a href='#FN196'>**</a> <span class="Versetto" id="LV14_43">43&#160;</span>Sin autem postquam eruti sunt lapides, et pulvis erasus, et alia terra lita, <span class="Versetto" id="LV14_44">44&#160;</span>ingressus sacerdos viderit reversam lepram, et parietes respersos maculis, lepra est perseverans, et immunda domus:<a href='#FN197'>††</a> <span class="Versetto" id="LV14_45">45&#160;</span>quam statim destruent, et lapides ejus ac ligna, atque universum pulverem projicient extra oppidum in locum immundum. <span class="Versetto" id="LV14_46">46&#160;</span>Qui intraverit domum quando clausa est, immundus erit usque ad vesperum: <span class="Versetto" id="LV14_47">47&#160;</span>et qui dormierit in ea, et comederit quippiam, lavabit vestimenta sua. <span class="Versetto" id="LV14_48">48&#160;</span>Quod si introiens sacerdos viderit lepram non crevisse in domo, postquam denuo lita fuerit, purificabit eam reddita sanitate:<a href='#FN198'>‡‡</a> <span class="Versetto" id="LV14_49">49&#160;</span>et in purificationem ejus sumet duos passeres, lignumque cedrinum, et vermiculum atque hyssopum: <span class="Versetto" id="LV14_50">50&#160;</span>et immolato uno passere in vase fictili super aquas vivas, <span class="Versetto" id="LV14_51">51&#160;</span>tollet lignum cedrinum, et hyssopum, et coccum, et passerem vivum, et tinget omnia in sanguine passeris immolati, atque in aquis viventibus, et asperget domum septies, <span class="Versetto" id="LV14_52">52&#160;</span>purificabitque eam tam in sanguine passeris quam in aquis viventibus, et in passere vivo, lignoque cedrino et hyssopo atque vermiculo. <span class="Versetto" id="LV14_53">53&#160;</span>Cumque dimiserit passerem avolare in agrum libere, orabit pro domo, et jure mundabitur. <span class="Versetto" id="LV14_54">54&#160;</span>Ista est lex omnis lepræ et percussuræ,<a href='#FN199'>§§</a> <span class="Versetto" id="LV14_55">55&#160;</span>lepræ vestium et domorum, <span class="Versetto" id="LV14_56">56&#160;</span>cicatricis et erumpentium papularum, lucentis maculæ, et in varias species, coloribus immutatis, <span class="Versetto" id="LV14_57">57&#160;</span>ut possit sciri quo tempore mundum quid, vel immundum sit.</p>

  <p class='pT4' id='LV15_0'>15</p>

  <p class='Normale'><span class="Versetto" id="LV15_1">1&#160;</span>Locutusque est Dominus ad Moysen et Aaron, dicens:<a href='#FN200'>*</a> <span class="Versetto" id="LV15_2">2&#160;</span>Loquimini filiis Israël, et dicite eis: Vir, qui patitur fluxum seminis, immundus erit.<a href='#FN201'>†</a> <span class="Versetto" id="LV15_3">3&#160;</span>Et tunc judicabitur huic vitio subjacere, cum per singula momenta adhæserit carni ejus, atque concreverit fœdus humor. <span class="Versetto" id="LV15_4">4&#160;</span>Omne stratum, in quo dormierit, immundum erit, et ubicumque sederit. <span class="Versetto" id="LV15_5">5&#160;</span>Si quis hominum tetigerit lectum ejus, lavabit vestimenta sua, et ipse lotus aqua, immundus erit usque ad vesperum. <span class="Versetto" id="LV15_6">6&#160;</span>Si sederit ubi ille sederat, et ipse lavabit vestimenta sua: et lotus aqua, immundus erit usque ad vesperum. <span class="Versetto" id="LV15_7">7&#160;</span>Qui tetigerit carnem ejus, lavabit vestimenta sua: et ipse lotus aqua, immundus erit usque ad vesperum. <span class="Versetto" id="LV15_8">8&#160;</span>Si salivam hujuscemodi homo jecerit super eum qui mundus est, lavabit vestimenta sua: et lotus aqua, immundus erit usque ad vesperum. <span class="Versetto" id="LV15_9">9&#160;</span>Sagma, super quo sederit, immundum erit:<a href='#FN202'>‡</a> <span class="Versetto" id="LV15_10">10&#160;</span>et quidquid sub eo fuerit, qui fluxum seminis patitur, pollutum erit usque ad vesperum. Qui portaverit horum aliquid, lavabit vestimenta sua: et ipse lotus aqua, immundus erit usque ad vesperum. <span class="Versetto" id="LV15_11">11&#160;</span>Omnis, quem tetigerit qui talis est, non lotis ante manibus, lavabit vestimenta sua, et lotus aqua, immundus erit usque ad vesperum. <span class="Versetto" id="LV15_12">12&#160;</span>Vas fictile quod tetigerit confringetur: vas autem ligneum lavabitur aqua. <span class="Versetto" id="LV15_13">13&#160;</span>Si sanatus fuerit qui hujuscemodi sustinet passionem, numerabit septem dies post emundationem sui, et lotis vestibus et toto corpore in aquis viventibus, erit mundus.<a href='#FN203'>§</a> <span class="Versetto" id="LV15_14">14&#160;</span>Die autem octavo sumet duos turtures, aut duos pullos columbæ, et veniet in conspectum Domini ad ostium tabernaculi testimonii, dabitque eos sacerdoti:<a href='#FN204'>**</a> <span class="Versetto" id="LV15_15">15&#160;</span>qui faciet unum pro peccato et alterum in holocaustum: rogabitque pro eo coram Domino, ut emundetur a fluxi seminis sui.<a href='#FN205'>††</a> <span class="Versetto" id="LV15_16">16&#160;</span>Vir de quo egreditur semen coitus, lavabit aqua omne corpus suum: et immundus erit usque ad vesperum.<a href='#FN206'>‡‡</a> <span class="Versetto" id="LV15_17">17&#160;</span>Vestem et pellem, quam habuerit, lavabit aqua, et immunda erit usque ad vesperum.<a href='#FN207'>§§</a> <span class="Versetto" id="LV15_18">18&#160;</span>Mulier, cum qua coierit, lavabitur aqua, et immunda erit usque ad vesperum. <span class="Versetto" id="LV15_19">19&#160;</span>Mulier, quæ redeunte mense patitur fluxum sanguinis, septem diebus separabitur.<a href='#FN208'>***</a> <span class="Versetto" id="LV15_20">20&#160;</span>Omnis qui tetigerit eam, immundus erit usque ad vesperum: <span class="Versetto" id="LV15_21">21&#160;</span>et in quo dormierit vel sederit diebus separationis suæ, polluetur. <span class="Versetto" id="LV15_22">22&#160;</span>Qui tetigerit lectum ejus, lavabit vestimenta sua: et ipse lotus aqua, immundus erit usque ad vesperum. <span class="Versetto" id="LV15_23">23&#160;</span>Omne vas, super quo illa sederit, quisquis attigerit, lavabit vestimenta sua: et ipse lotus aqua, pollutus erit usque ad vesperum. <span class="Versetto" id="LV15_24">24&#160;</span>Si coierit cum ea vir tempore sanguinis menstrualis, immundus erit septem diebus: et omne stratum, in quo dormierit, polluetur. <span class="Versetto" id="LV15_25">25&#160;</span>Mulier, quæ patitur multis diebus fluxum sanguinis non in tempore menstruali, vel quæ post menstruum sanguinem fluere non cessat, quamdiu subjacet huic passioni, immunda erit quasi sit in tempore menstruo.<a href='#FN209'>†††</a> <span class="Versetto" id="LV15_26">26&#160;</span>Omne stratum, in quo dormierit, et vas in quo sederit, pollutum erit. <span class="Versetto" id="LV15_27">27&#160;</span>Quicumque tetigerit ea, lavabit vestimenta sua: et ipse lotus aqua, immundus erit usque ad vesperam. <span class="Versetto" id="LV15_28">28&#160;</span>Si steterit sanguis, et fluere cessaverit, numerabit septem dies purificationis suæ: <span class="Versetto" id="LV15_29">29&#160;</span>et die octavo offeret pro se sacerdoti duos turtures, aut duos pullos columbarum, ad ostium tabernaculi testimonii:<a href='#FN210'>‡‡‡</a> <span class="Versetto" id="LV15_30">30&#160;</span>qui unum faciet pro peccato, et alterum in holocaustum, rogabitque pro ea coram Domino, et pro fluxu immunditiæ ejus. <span class="Versetto" id="LV15_31">31&#160;</span>Docebitis ergo filios Israël ut caveant immunditiam, et non moriantur in sordibus suis, cum polluerint tabernaculum meum quod est inter eos.<a href='#FN211'>§§§</a> <span class="Versetto" id="LV15_32">32&#160;</span>Ista est lex ejus, qui patitur fluxum seminis, et qui polluitur coitu,<a href='#FN212'>*</a> <span class="Versetto" id="LV15_33">33&#160;</span>et quæ menstruis temporibus separatur, vel quæ jugi fluit sanguine, et hominis qui dormierit cum ea.</p>

  <p class='pT4' id='LV16_0'>16</p>

  <p class='Normale'><span class="Versetto" id="LV16_1">1&#160;</span>Locutusque est Dominus ad Moysen post mortem duorum filiorum Aaron, quando offerentes ignem alienum interfecti sunt:<a href='#FN213'>*</a> <span class="Versetto" id="LV16_2">2&#160;</span>et præcepit ei, dicens: Loquere ad Aaron fratrem tuum, ne omni tempore ingrediatur sanctuarium, quod est intra velum coram propitiatorio quo tegitur arca, ut non moriatur (quia in nube apparebo super oraculum),<a href='#FN214'>†</a> <span class="Versetto" id="LV16_3">3&#160;</span>nisi hæc ante fecerit: vitulum pro peccato offeret, et arietem in holocaustum.<a href='#FN215'>‡</a> <span class="Versetto" id="LV16_4">4&#160;</span>Tunica linea vestietur, feminalibus lineis verenda celabit: accingetur zona linea, cidarim lineam imponet capiti: hæc enim vestimenta sunt sancta: quibus cunctis, cum lotus fuerit, induetur.<a href='#FN216'>§</a> <span class="Versetto" id="LV16_5">5&#160;</span>Suscipietque ab universa multitudine filiorum Israël duos hircos pro peccato, et unum arietem in holocaustum.<a href='#FN217'>**</a> <span class="Versetto" id="LV16_6">6&#160;</span>Cumque obtulerit vitulum, et oraverit pro se et pro domo sua, <span class="Versetto" id="LV16_7">7&#160;</span>duos hircos stare faciet coram Domino in ostio tabernaculi testimonii:<a href='#FN218'>††</a> <span class="Versetto" id="LV16_8">8&#160;</span>mittensque super utrumque sortem, unam Domino, alteram capro emissario: <span class="Versetto" id="LV16_9">9&#160;</span>cujus exierit sors Domino, offeret illum pro peccato: <span class="Versetto" id="LV16_10">10&#160;</span>cujus autem in caprum emissarium, statuet eum vivum coram Domino, ut fundat preces super eo, et emittat eum in solitudinem.<a href='#FN219'>‡‡</a> <span class="Versetto" id="LV16_11">11&#160;</span>His rite celebratis, offeret vitulum, et rogans pro se, et pro domo sua, immolabit eum:<a href='#FN220'>§§</a> <span class="Versetto" id="LV16_12">12&#160;</span>assumptoque thuribulo, quod de prunis altaris impleverit, et hauriens manu compositum thymiama in incensum, ultra velum intrabit in sancta:<a href='#FN221'>***</a> <span class="Versetto" id="LV16_13">13&#160;</span>ut, positis super ignem aromatibus, nebula eorum et vapor operiat oraculum quod est supra testimonium, et non moriatur.<a href='#FN222'>†††</a> <span class="Versetto" id="LV16_14">14&#160;</span>Tollet quoque de sanguine vituli, et asperget digito septies contra propitiatorium ad orientem.<a href='#FN223'>‡‡‡</a> <span class="Versetto" id="LV16_15">15&#160;</span>Cumque mactaverit hircum pro peccato populi, inferet sanguinem ejus intra velum, sicut præceptum est de sanguine vituli, ut aspergat e regione oraculi,<a href='#FN224'>§§§</a> <span class="Versetto" id="LV16_16">16&#160;</span>et expiet sanctuarium ab immunditiis filiorum Israël, et a prævaricationibus eorum, cunctisque peccatis. Juxta hunc ritum faciet tabernaculo testimonii, quod fixum est inter eos, in medio sordium habitationis eorum.<a href='#FN225'>*</a> <span class="Versetto" id="LV16_17">17&#160;</span>Nullus hominum sit in tabernaculo, quando pontifex sanctuarium ingreditur, ut roget pro se, et pro domo sua, et pro universo cœtu Israël, donec egrediatur.<a href='#FN226'>†</a> <span class="Versetto" id="LV16_18">18&#160;</span>Cum autem exierit ad altare quod coram Domino est, oret pro se, et sumptum sanguinem vituli atque hirci fundat super cornua ejus per gyrum:<a href='#FN227'>‡</a> <span class="Versetto" id="LV16_19">19&#160;</span>aspergensque digito septies, expiet, et sanctificet illud ab immunditiis filiorum Israël.<a href='#FN228'>§</a> <span class="Versetto" id="LV16_20">20&#160;</span>Postquam emundaverit sanctuarium, et tabernaculum, et altare, tunc offerat hircum viventem:<a href='#FN229'>**</a> <span class="Versetto" id="LV16_21">21&#160;</span>et posita utraque manu super caput ejus, confiteatur omnes iniquitates filiorum Israël, et universa delicta atque peccata eorum: quæ imprecans capiti ejus, emittet illum per hominem paratum, in desertum.<a href='#FN230'>††</a> <span class="Versetto" id="LV16_22">22&#160;</span>Cumque portaverit hircus omnes iniquitates eorum in terram solitariam, et dimissus fuerit in deserto, <span class="Versetto" id="LV16_23">23&#160;</span>revertetur Aaron in tabernaculum testimonii, et depositis vestibus, quibus prius indutus erat, cum intraret sanctuarium, relictisque ibi, <span class="Versetto" id="LV16_24">24&#160;</span>lavabit carnem suam in loco sancto, indueturque vestibus suis. Et postquam egressus obtulerit holocaustum suum, ac plebis, rogabit tam pro se quam pro populo: <span class="Versetto" id="LV16_25">25&#160;</span>et adipem, qui oblatus est pro peccatis, adolebit super altare. <span class="Versetto" id="LV16_26">26&#160;</span>Ille vero, qui dimiserit caprum emissarium, lavabit vestimenta sua, et corpus aqua, et sic ingredietur in castra.<a href='#FN231'>‡‡</a> <span class="Versetto" id="LV16_27">27&#160;</span>Vitulum autem, et hircum, qui pro peccato fuerant immolati, et quorum sanguis illatus est in sanctuarium, ut expiatio compleretur, asportabunt foras castra, et comburent igni tam pelles quam carnes eorum, ac fimum: <span class="Versetto" id="LV16_28">28&#160;</span>et quicumque combusserit ea, lavabit vestimenta sua et carnem aqua, et sic ingredietur in castra. <span class="Versetto" id="LV16_29">29&#160;</span>Eritque vobis hoc legitimum sempiternum: mense septimo, decima die mensis, affligetis animas vestras, nullumque opus facietis, sive indigena, sive advena qui peregrinatur inter vos.<a href='#FN232'>§§</a> <span class="Versetto" id="LV16_30">30&#160;</span>In hac die expiatio erit vestri, atque mundatio ab omnibus peccatis vestris: coram Domino mundabimini. <span class="Versetto" id="LV16_31">31&#160;</span>Sabbatum enim requietionis est, et affligetis animas vestras religione perpetua. <span class="Versetto" id="LV16_32">32&#160;</span>Expiabit autem sacerdos, qui unctus fuerit, et cujus manus initiatæ sunt ut sacerdotio fungatur pro patre suo: indueturque stola linea et vestibus sanctis, <span class="Versetto" id="LV16_33">33&#160;</span>et expiabit sanctuarium et tabernaculum testimonii atque altare, sacerdotes quoque et universum populum. <span class="Versetto" id="LV16_34">34&#160;</span>Eritque vobis hoc legitimum sempiternum, ut oretis pro filiis Israël, et pro cunctis peccatis eorum semel in anno. Fecit igitur sicut præceperat Dominus Moysi.</p>

  <p class='pT4' id='LV17_0'>17</p>

  <p class='Normale'><span class="Versetto" id="LV17_1">1&#160;</span>Et locutus est Dominus ad Moysen, dicens:<a href='#FN233'>*</a> <span class="Versetto" id="LV17_2">2&#160;</span>Loquere Aaron et filiis ejus, et cunctis filiis Israël, dicens ad eos: Iste est sermo quem mandavit Dominus, dicens: <span class="Versetto" id="LV17_3">3&#160;</span>Homo quilibet de domo Israël, si occiderit bovem aut ovem, sive capram, in castris vel extra castra,<a href='#FN234'>†</a> <span class="Versetto" id="LV17_4">4&#160;</span>et non obtulerit ad ostium tabernaculi oblationem Domino, sanguinis reus erit: quasi si sanguinem fuderit, sic peribit de medio populi sui. <span class="Versetto" id="LV17_5">5&#160;</span>Ideo sacerdoti offerre debent filii Israël hostias suas, quas occident in agro, ut sanctificentur Domino ante ostium tabernaculi testimonii, et immolent eas hostias pacificas Domino. <span class="Versetto" id="LV17_6">6&#160;</span>Fundetque sacerdos sanguinem super altare Domini ad ostium tabernaculi testimonii, et adolebit adipem in odorem suavitatis Domino: <span class="Versetto" id="LV17_7">7&#160;</span>et nequaquam ultra immolabunt hostias suas dæmonibus, cum quibus fornicati sunt. Legitimum sempiternum erit illis et posteris eorum.<a href='#FN235'>‡</a> <span class="Versetto" id="LV17_8">8&#160;</span>Et ad ipsos dices: Homo de domo Israël, et de advenis qui peregrinantur apud vos, qui obtulerit holocaustum sive victimam,<a href='#FN236'>§</a> <span class="Versetto" id="LV17_9">9&#160;</span>et ad ostium tabernaculi testimonii non adduxerit eam, ut offeratur Domino, interibit de populo suo. <span class="Versetto" id="LV17_10">10&#160;</span>Homo quilibet de domo Israël et de advenis qui peregrinantur inter eos, si comederit sanguinem, obfirmabo faciem meam contra animam illius, et disperdam eam de populo suo,<a href='#FN237'>**</a> <span class="Versetto" id="LV17_11">11&#160;</span>quia anima carnis in sanguine est: et ego dedi illum vobis, ut super altare in eo expietis pro animabus vestris, et sanguis pro animæ piaculo sit.<a href='#FN238'>††</a> <span class="Versetto" id="LV17_12">12&#160;</span>Idcirco dixi filiis Israël: Omnis anima ex vobis non comedet sanguinem, nec ex advenis qui peregrinantur apud vos. <span class="Versetto" id="LV17_13">13&#160;</span>Homo quicumque de filiis Israël, et de advenis qui peregrinantur apud vos, si venatione atque aucupio ceperit feram, vel avem, quibus vesci licitum est, fundat sanguinem ejus, et operiat illum terra.<a href='#FN239'>‡‡</a> <span class="Versetto" id="LV17_14">14&#160;</span>Anima enim omnis carnis in sanguine est: unde dixi filiis Israël: Sanguinem universæ carnis non comedetis, quia anima carnis in sanguine est: et quicumque comederit illum, interibit. <span class="Versetto" id="LV17_15">15&#160;</span>Anima, quæ comederit morticinum, vel captum a bestia, tam de indigenis, quam de advenis, lavabit vestimenta sua et semetipsum aqua, et contaminatus erit usque ad vesperum: et hoc ordine mundus fiet.<a href='#FN240'>§§</a> <span class="Versetto" id="LV17_16">16&#160;</span>Quod si non laverit vestimenta sua et corpus, portabit iniquitatem suam.</p>

  <p class='pT4' id='LV18_0'>18</p>

  <p class='Normale'><span class="Versetto" id="LV18_1">1&#160;</span>Locutus est Dominus ad Moysen, dicens: <span class="Versetto" id="LV18_2">2&#160;</span>Loquere filiis Israël, et dices ad eos: Ego Dominus Deus vester:<a href='#FN241'>*</a> <span class="Versetto" id="LV18_3">3&#160;</span>juxta consuetudinem terræ Ægypti, in qua habitastis, non facietis: et juxta morem regionis Chanaan, ad quam ego introducturus sum vos, non agetis, nec in legitimis eorum ambulabitis.<a href='#FN242'>†</a> <span class="Versetto" id="LV18_4">4&#160;</span>Facietis judicia mea, et præcepta mea servabitis, et ambulabitis in eis. Ego Dominus Deus vester. <span class="Versetto" id="LV18_5">5&#160;</span>Custodite leges meas atque judicia, quæ faciens homo, vivet in eis. Ego Dominus.<a href='#FN243'>‡</a> <span class="Versetto" id="LV18_6">6&#160;</span>Omnis homo ad proximam sanguinis sui non accedet, ut revelet turpitudinem ejus. Ego Dominus.<a href='#FN244'>§</a> <span class="Versetto" id="LV18_7">7&#160;</span>Turpitudinem patris tui et turpitudinem matris tuæ non discooperies: mater tua est: non revelabis turpitudinem ejus. <span class="Versetto" id="LV18_8">8&#160;</span>Turpitudinem uxoris patris tui non discooperies: turpitudo enim patris tui est. <span class="Versetto" id="LV18_9">9&#160;</span>Turpitudinem sororis tuæ ex patre sive ex matre, quæ domi vel foris genita est, non revelabis.<a href='#FN245'>**</a> <span class="Versetto" id="LV18_10">10&#160;</span>Turpitudinem filiæ filii tui vel neptis ex filia non revelabis: quia turpitudo tua est. <span class="Versetto" id="LV18_11">11&#160;</span>Turpitudinem filiæ uxoris patris tui, quam peperit patri tuo, et est soror tua, non revelabis.<a href='#FN246'>††</a> <span class="Versetto" id="LV18_12">12&#160;</span>Turpitudinem sororis patris tui non discooperies: quia caro est patris tui. <span class="Versetto" id="LV18_13">13&#160;</span>Turpitudinem sororis matris tuæ non revelabis, eo quod caro sit matris tuæ. <span class="Versetto" id="LV18_14">14&#160;</span>Turpitudinem patrui tui non revelabis, nec accedes ad uxorem ejus, quæ tibi affinitate conjungitur.<a href='#FN247'>‡‡</a> <span class="Versetto" id="LV18_15">15&#160;</span>Turpitudinem nurus tuæ non revelabis, quia uxor filii tui est: nec discooperies ignominiam ejus. <span class="Versetto" id="LV18_16">16&#160;</span>Turpitudinem uxoris fratris tui non revelabis: quia turpitudo fratris tui est.<a href='#FN248'>§§</a> <span class="Versetto" id="LV18_17">17&#160;</span>Turpitudinem uxoris tuæ et filiæ ejus non revelabis. Filiam filii ejus, et filiam filiæ illius non sumes, ut reveles ignominiam ejus: quia caro illius sunt, et talis coitus incestus est.<a href='#FN249'>***</a> <span class="Versetto" id="LV18_18">18&#160;</span>Sororem uxoris tuæ in pellicatum illius non accipies, nec revelabis turpitudinem ejus adhuc illa vivente.<a href='#FN250'>†††</a> <span class="Versetto" id="LV18_19">19&#160;</span>Ad mulierem quæ patitur menstrua non accedes, nec revelabis fœditatem ejus.<a href='#FN251'>‡‡‡</a> <span class="Versetto" id="LV18_20">20&#160;</span>Cum uxore proximi tui non coibis, nec seminis commistione maculaberis.<a href='#FN252'>§§§</a> <span class="Versetto" id="LV18_21">21&#160;</span>De semine tuo non dabis ut consecretur idolo Moloch, nec pollues nomen Dei tui. Ego Dominus.<a href='#FN253'>*</a> <span class="Versetto" id="LV18_22">22&#160;</span>Cum masculo non commiscearis coitu femineo, quia abominatio est. <span class="Versetto" id="LV18_23">23&#160;</span>Cum omni pecore non coibis, nec maculaberis cum eo. Mulier non succumbet jumento, nec miscebitur ei, quia scelus est.<a href='#FN254'>†</a> <span class="Versetto" id="LV18_24">24&#160;</span>Nec polluamini in omnibus his quibus contaminatæ sunt universæ gentes, quas ego ejiciam ante conspectum vestrum,<a href='#FN255'>‡</a> <span class="Versetto" id="LV18_25">25&#160;</span>et quibus polluta est terra: cujus ego scelera visitabo, ut evomat habitatores suos. <span class="Versetto" id="LV18_26">26&#160;</span>Custodite legitima mea atque judicia, et non faciatis ex omnibus abominationibus istis, tam indigena quam colonus qui peregrinantur apud vos. <span class="Versetto" id="LV18_27">27&#160;</span>Omnes enim execrationes istas fecerunt accolæ terræ qui fuerunt ante vos, et polluerunt eam. <span class="Versetto" id="LV18_28">28&#160;</span>Cavete ergo ne et vos similiter evomat, cum paria feceritis, sicut evomuit gentem, quæ fuit ante vos. <span class="Versetto" id="LV18_29">29&#160;</span>Omnis anima, quæ fecerit de abominationibus his quippiam, peribit de medio populi sui.<a href='#FN256'>§</a> <span class="Versetto" id="LV18_30">30&#160;</span>Custodite mandata mea. Nolite facere quæ fecerunt hi qui fuerunt ante vos, et ne polluamini in eis. Ego Dominus Deus vester.<a href='#FN257'>**</a></p>

  <p class='pT4' id='LV19_0'>19</p>

  <p class='Normale'><span class="Versetto" id="LV19_1">1&#160;</span>Locutus est Dominus ad Moysen, dicens:<a href='#FN258'>*</a> <span class="Versetto" id="LV19_2">2&#160;</span>Loquere ad omnem cœtum filiorum Israël, et dices ad eos: Sancti estote, quia ego sanctus sum, Dominus Deus vester. <span class="Versetto" id="LV19_3">3&#160;</span>Unusquisque patrem suum, et matrem suam timeat. Sabbata mea custodite. Ego Dominus Deus vester.<a href='#FN259'>†</a> <span class="Versetto" id="LV19_4">4&#160;</span>Nolite converti ad idola, nec deos conflatiles faciatis vobis. Ego Dominus Deus vester. <span class="Versetto" id="LV19_5">5&#160;</span>Si immolaveritis hostiam pacificorum Domino, ut sit placabilis,<a href='#FN260'>‡</a> <span class="Versetto" id="LV19_6">6&#160;</span>eo die quo fuerit immolata, comedetis eam, et die altero: quidquid autem residuum fuerit in diem tertium, igne comburetis. <span class="Versetto" id="LV19_7">7&#160;</span>Si quis post biduum comederit ex ea, profanus erit, et impietatis reus: <span class="Versetto" id="LV19_8">8&#160;</span>portabitque iniquitatem suam, quia sanctum Domini polluit, et peribit anima illa de populo suo. <span class="Versetto" id="LV19_9">9&#160;</span>Cumque messueris segetes terræ tuæ, non tondebis usque ad solum superficiem terræ, nec remanentes spicas colliges,<a href='#FN261'>§</a> <span class="Versetto" id="LV19_10">10&#160;</span>neque in vinea tua racemos et grana decidentia congregabis: sed pauperibus et peregrinis carpenda dimittes. Ego Dominus Deus vester.<a href='#FN262'>**</a> <span class="Versetto" id="LV19_11">11&#160;</span>Non facietis furtum. Non mentiemini, nec decipiet unusquisque proximum suum.<a href='#FN263'>††</a> <span class="Versetto" id="LV19_12">12&#160;</span>Non perjurabis in nomine meo, nec pollues nomen Dei tui. Ego Dominus.<a href='#FN264'>‡‡</a> <span class="Versetto" id="LV19_13">13&#160;</span>Non facies calumniam proximo tuo nec vi opprimes eum. Non morabitur opus mercenarii tui apud te usque mane.<a href='#FN265'>§§</a> <span class="Versetto" id="LV19_14">14&#160;</span>Non maledices surdo, nec coram cæco pones offendiculum: sed timebis Dominum Deum tuum, quia ego sum Dominus.<a href='#FN266'>***</a> <span class="Versetto" id="LV19_15">15&#160;</span>Non facies quod iniquum est, nec injuste judicabis. Non consideres personam pauperis, nec honores vultum potentis. Juste judica proximo tuo.<a href='#FN267'>†††</a> <span class="Versetto" id="LV19_16">16&#160;</span>Non eris criminator, nec susurro in populo. Non stabis contra sanguinem proximi tui. Ego Dominus.<a href='#FN268'>‡‡‡</a> <span class="Versetto" id="LV19_17">17&#160;</span>Non oderis fratrem tuum in corde tuo, sed publice argue eum, ne habeas super illo peccatum. <span class="Versetto" id="LV19_18">18&#160;</span>Non quæras ultionem, nec memor eris injuriæ civium tuorum. Diliges amicum tuum sicut teipsum. Ego Dominus.<a href='#FN269'>§§§</a> <span class="Versetto" id="LV19_19">19&#160;</span>Leges meas custodite. Jumentum tuum non facies coire cum alterius generis animantibus. Agrum tuum non seres diverso semine. Veste, quæ ex duobus texta est, non indueris.<a href='#FN270'>*</a> <span class="Versetto" id="LV19_20">20&#160;</span>Homo, si dormierit cum muliere coitu seminis, quæ sit ancilla etiam nubilis, et tamen pretio non redempta, nec libertate donata: vapulabunt ambo, et non morientur, quia non fuit libera.<a href='#FN271'>†</a> <span class="Versetto" id="LV19_21">21&#160;</span>Pro delicto autem suo offeret Domino ad ostium tabernaculi testimonii arietem: <span class="Versetto" id="LV19_22">22&#160;</span>orabitque pro eo sacerdos, et pro peccato ejus coram Domino, et repropitiabitur ei, dimitteturque peccatum. <span class="Versetto" id="LV19_23">23&#160;</span>Quando ingressi fueritis terram, et plantaveritis in ea ligna pomifera, auferetis præputia eorum: poma, quæ germinant, immunda erunt vobis, nec edetis ex eis.<a href='#FN272'>‡</a> <span class="Versetto" id="LV19_24">24&#160;</span>Quarto autem anno omnis fructus eorum sanctificabitur, laudabilis Domino. <span class="Versetto" id="LV19_25">25&#160;</span>Quinto autem anno comedetis fructus, congregantes poma, quæ proferunt. Ego Dominus Deus vester. <span class="Versetto" id="LV19_26">26&#160;</span>Non comedetis cum sanguine. Non augurabimini, nec observabitis somnia.<a href='#FN273'>§</a> <span class="Versetto" id="LV19_27">27&#160;</span>Neque in rotundum attondebitis comam, nec radetis barbam.<a href='#FN274'>**</a> <span class="Versetto" id="LV19_28">28&#160;</span>Et super mortuo non incidetis carnem vestram, neque figuras aliquas aut stigmata facietis vobis. Ego Dominus.<a href='#FN275'>††</a> <span class="Versetto" id="LV19_29">29&#160;</span>Ne prostituas filiam tuam, ne contaminetur terra et impleatur piaculo.<a href='#FN276'>‡‡</a> <span class="Versetto" id="LV19_30">30&#160;</span>Sabbata mea custodite, et sanctuarium meum metuite. Ego Dominus.<a href='#FN277'>§§</a> <span class="Versetto" id="LV19_31">31&#160;</span>Non declinetis ad magos, nec ab ariolis aliquid sciscitemini, ut polluamini per eos. Ego Dominus Deus vester.<a href='#FN278'>***</a> <span class="Versetto" id="LV19_32">32&#160;</span>Coram cano capite consurge, et honora personam senis: et time Dominum Deum tuum. Ego sum Dominus.<a href='#FN279'>†††</a> <span class="Versetto" id="LV19_33">33&#160;</span>Si habitaverit advena in terra vestra, et moratus fuerit inter vos, non exprobretis ei:<a href='#FN280'>‡‡‡</a> <span class="Versetto" id="LV19_34">34&#160;</span>sed sit inter vos quasi indigena, et diligetis eum quasi vosmetipsos: fuistis enim et vos advenæ in terra Ægypti. Ego Dominus Deus vester. <span class="Versetto" id="LV19_35">35&#160;</span>Nolite facere iniquum aliquid in judicio, in regula, in pondere, in mensura.<a href='#FN281'>§§§</a> <span class="Versetto" id="LV19_36">36&#160;</span>Statera justa, et æqua sint pondera, justus modius, æquusque sextarius. Ego Dominus Deus vester, qui eduxi vos de terra Ægypti.<a href='#FN282'>*</a> <span class="Versetto" id="LV19_37">37&#160;</span>Custodite omnia præcepta mea, et universa judicia, et facite ea. Ego Dominus.</p>

  <p class='pT4' id='LV20_0'>20</p>

  <p class='Normale'><span class="Versetto" id="LV20_1">1&#160;</span>Locutusque est Dominus ad Moysen, dicens:<a href='#FN283'>*</a> <span class="Versetto" id="LV20_2">2&#160;</span>Hæc loqueris filiis Israël: Homo de filiis Israël, et de advenis qui habitant in Israël, si quis dederit de semine suo idolo Moloch, morte moriatur: populus terræ lapidabit eum. <span class="Versetto" id="LV20_3">3&#160;</span>Et ego ponam faciem meam contra illum: succidamque eum de medio populi sui, eo quod dederit de semine suo Moloch, et contaminaverit sanctuarium meum, ac polluerit nomen sanctum meum. <span class="Versetto" id="LV20_4">4&#160;</span>Quod si negligens populus terræ, et quasi parvipendens imperium meum, dimiserit hominem qui dedit de semine suo Moloch, nec voluerit eum occidere:<a href='#FN284'>†</a> <span class="Versetto" id="LV20_5">5&#160;</span>ponam faciem meam super hominem illum, et super cognationem ejus, succidamque et ipsum, et omnes qui consenserunt ei ut fornicarentur cum Moloch, de medio populi sui. <span class="Versetto" id="LV20_6">6&#160;</span>Anima, quæ declinaverit ad magos et ariolos, et fornicata fuerit cum eis, ponam faciem meam contra eam, et interficiam illam de medio populi sui.<a href='#FN285'>‡</a> <span class="Versetto" id="LV20_7">7&#160;</span>Sanctificamini et estote sancti, quia ego sum Dominus Deus vester. <span class="Versetto" id="LV20_8">8&#160;</span>Custodite præcepta mea, et facite ea: ego Dominus qui sanctifico vos. <span class="Versetto" id="LV20_9">9&#160;</span>Qui maledixerit patri suo, aut matri, morte moriatur: patri matrique maledixit: sanguis ejus sit super eum.<a href='#FN286'>§</a> <span class="Versetto" id="LV20_10">10&#160;</span>Si mœchatus quis fuerit cum uxore alterius, et adulterium perpetraverit cum conjuge proximi sui, morte moriantur et mœchus et adultera.<a href='#FN287'>**</a> <span class="Versetto" id="LV20_11">11&#160;</span>Qui dormierit cum noverca sua, et revelaverit ignominiam patris sui, morte moriantur ambo: sanguis eorum sit super eos.<a href='#FN288'>††</a> <span class="Versetto" id="LV20_12">12&#160;</span>Si quis dormierit cum nuru sua, uterque moriatur, quia scelus operati sunt: sanguis eorum sit super eos. <span class="Versetto" id="LV20_13">13&#160;</span>Qui dormierit cum masculo coitu femineo, uterque operatus est nefas: morte moriantur: sit sanguis eorum super eos.<a href='#FN289'>‡‡</a> <span class="Versetto" id="LV20_14">14&#160;</span>Qui supra uxorem filiam, duxerit matrem ejus, scelus operatus est: vivus ardebit cum eis, nec permanebit tantum nefas in medio vestri.<a href='#FN290'>§§</a> <span class="Versetto" id="LV20_15">15&#160;</span>Qui cum jumento et pecore coierit, morte moriatur: pecus quoque occidite.<a href='#FN291'>***</a> <span class="Versetto" id="LV20_16">16&#160;</span>Mulier, quæ succubuerit cuilibet jumento, simul interficietur cum eo: sanguis eorum sit super eos. <span class="Versetto" id="LV20_17">17&#160;</span>Qui acceperit sororem suam filiam patris sui, vel filiam matris suæ, et viderit turpitudinem ejus, illaque conspexerit fratris ignominiam, nefariam rem operati sunt: occidentur in conspectu populi sui, eo quod turpitudinem suam mutuo revelaverint, et portabunt iniquitatem suam.<a href='#FN292'>†††</a> <span class="Versetto" id="LV20_18">18&#160;</span>Qui coierit cum muliere in fluxu menstruo, et revelaverit turpitudinem ejus, ipsaque aperuerit fontem sanguinis sui, interficientur ambo de medio populi sui. <span class="Versetto" id="LV20_19">19&#160;</span>Turpitudinem materteræ et amitæ tuæ non discooperies: qui hoc fecerit, ignominiam carnis suæ nudavit; portabunt ambo iniquitatem suam. <span class="Versetto" id="LV20_20">20&#160;</span>Qui coierit cum uxore patrui vel avunculi sui, et revelaverit ignominiam cognationis suæ, portabunt ambo peccatum suum: absque liberis morientur.<a href='#FN293'>‡‡‡</a> <span class="Versetto" id="LV20_21">21&#160;</span>Qui duxerit uxorem fratris sui, rem facit illicitam: turpitudinem fratris sui revelavit: absque liberis erunt. <span class="Versetto" id="LV20_22">22&#160;</span>Custodite leges meas, atque judicia, et facite ea: ne et vos evomat terra quam intraturi estis et habitaturi.<a href='#FN294'>§§§</a> <span class="Versetto" id="LV20_23">23&#160;</span>Nolite ambulare in legitimis nationum, quas ego expulsurus sum ante vos. Omnia enim hæc fecerunt, et abominatus sum eas.<a href='#FN295'>*</a> <span class="Versetto" id="LV20_24">24&#160;</span>Vobis autem loquor. Possidete terram eorum, quam dabo vobis in hæreditatem, terram fluentem lacte et melle. Ego Dominus Deus vester, qui separavi vos a ceteris populis.<a href='#FN296'>†</a> <span class="Versetto" id="LV20_25">25&#160;</span>Separate ergo et vos jumentum mundum ab immundo, et avem mundam ab immunda: ne polluatis animas vestras in pecore, et avibus, et cunctis quæ moventur in terra, et quæ vobis ostendi esse polluta. <span class="Versetto" id="LV20_26">26&#160;</span>Eritis mihi sancti, quia sanctus sum ego Dominus, et separavi vos a ceteris populis, ut essetis mei.<a href='#FN297'>‡</a> <span class="Versetto" id="LV20_27">27&#160;</span>Vir, sive mulier, in quibus pythonicus, vel divinationis fuerit spiritus, morte moriantur: lapidibus obruent eos: sanguis eorum sit super illos.</p>

  <p class='pT4' id='LV21_0'>21</p>

  <p class='Normale'><span class="Versetto" id="LV21_1">1&#160;</span>Dixit quoque Dominus ad Moysen: Loquere ad sacerdotes filios Aaron, et dices ad eos: Ne contaminetur sacerdos in mortibus civium suorum,<a href='#FN298'>*</a> <span class="Versetto" id="LV21_2">2&#160;</span>nisi tantum in consanguineis, ac propinquis, id est, super patre et matre, et filio, et filia, fratre quoque,<a href='#FN299'>†</a> <span class="Versetto" id="LV21_3">3&#160;</span>et sorore virgine quæ non est nupta viro: <span class="Versetto" id="LV21_4">4&#160;</span>sed nec in principe populi sui contaminabitur. <span class="Versetto" id="LV21_5">5&#160;</span>Non radent caput, nec barbam, neque in carnibus suis facient incisuras.<a href='#FN300'>‡</a> <span class="Versetto" id="LV21_6">6&#160;</span>Sancti erunt Deo suo, et non polluent nomen ejus: incensum enim Domini, et panes Dei sui offerunt, et ideo sancti erunt. <span class="Versetto" id="LV21_7">7&#160;</span>Scortum et vile prostibulum non ducent uxorem, nec eam quæ repudiata est a marito: quia consecrati sunt Deo suo,<a href='#FN301'>§</a> <span class="Versetto" id="LV21_8">8&#160;</span>et panes propositionis offerunt. Sint ergo sancti, quia et ego sanctus sum, Dominus qui sanctifico eos.<a href='#FN302'>**</a> <span class="Versetto" id="LV21_9">9&#160;</span>Sacerdotis filia si deprehensa fuerit in stupro, et violaverit nomen patris sui, flammis exuretur.<a href='#FN303'>††</a> <span class="Versetto" id="LV21_10">10&#160;</span>Pontifex, id est, sacerdos maximus inter fratres suos, super cujus caput fusum est unctionis oleum, et cujus manus in sacerdotio consecratæ sunt, vestitusque est sanctis vestibus, caput suum non discooperiet, vestimenta non scindet:<a href='#FN304'>‡‡</a> <span class="Versetto" id="LV21_11">11&#160;</span>et ad omnem mortuum non ingredietur omnino: super patre quoque suo et matre non contaminabitur.<a href='#FN305'>§§</a> <span class="Versetto" id="LV21_12">12&#160;</span>Nec egredietur de sanctis, ne polluat sanctuarium Domini, quia oleum sanctæ unctionis Dei sui super eum est. Ego Dominus.<a href='#FN306'>***</a> <span class="Versetto" id="LV21_13">13&#160;</span>Virginem ducet uxorem:<a href='#FN307'>†††</a> <span class="Versetto" id="LV21_14">14&#160;</span>viduam autem et repudiatam, et sordidam, atque meretricem non accipiet, sed puellam de populo suo:<a href='#FN308'>‡‡‡</a> <span class="Versetto" id="LV21_15">15&#160;</span>ne commisceat stirpem generis sui vulgo gentis suæ: quia ego Dominus, qui sanctifico eum. <span class="Versetto" id="LV21_16">16&#160;</span>Locutusque est Dominus ad Moysen, dicens: <span class="Versetto" id="LV21_17">17&#160;</span>Loquere ad Aaron: Homo de semine tuo per familias qui habuerit maculam, non offeret panes Deo suo,<a href='#FN309'>§§§</a> <span class="Versetto" id="LV21_18">18&#160;</span>nec accedet ad ministerium ejus: si cæcus fuerit, si claudus, si parvo vel grandi, vel torto naso,<a href='#FN310'>*</a> <span class="Versetto" id="LV21_19">19&#160;</span>si fracto pede, si manu,<a href='#FN311'>†</a> <span class="Versetto" id="LV21_20">20&#160;</span>si gibbus, si lippus, si albuginem habens in oculo, si jugem scabiem, si impetiginem in corpore, vel herniosus.<a href='#FN312'>‡</a> <span class="Versetto" id="LV21_21">21&#160;</span>Omnis qui habuerit maculam de semine Aaron sacerdotis, non accedet offerre hostias Domino, nec panes Deo suo:<a href='#FN313'>§</a> <span class="Versetto" id="LV21_22">22&#160;</span>vescetur tamen panibus qui offeruntur in sanctuario, <span class="Versetto" id="LV21_23">23&#160;</span>ita dumtaxat, ut intra velum non ingrediatur, nec accedat ad altare, quia maculam habet, et contaminare non debet sanctuarium meum. Ego Dominus qui sanctifico eos. <span class="Versetto" id="LV21_24">24&#160;</span>Locutus est ergo Moyses ad Aaron, et ad filios ejus, et ad omnem Israël cuncta quæ fuerant sibi imperata.<a href='#FN314'>**</a></p>

  <p class='pT4' id='LV22_0'>22</p>

  <p class='Normale'><span class="Versetto" id="LV22_1">1&#160;</span>Locutus quoque est Dominus ad Moysen, dicens: <span class="Versetto" id="LV22_2">2&#160;</span>Loquere ad Aaron et ad filios ejus, ut caveant ab his quæ consecrata sunt filiorum Israël, et non contaminent nomen sanctificatorum mihi, quæ ipsi offerunt. Ego Dominus.<a href='#FN315'>*</a> <span class="Versetto" id="LV22_3">3&#160;</span>Dic ad eos, et ad posteros eorum: Omnis homo qui accesserit de stirpe vestra ad ea quæ consecrata sunt, et quæ obtulerunt filii Israël Domino, in quo est immunditia, peribit coram Domino. Ego sum Dominus.<a href='#FN316'>†</a> <span class="Versetto" id="LV22_4">4&#160;</span>Homo de semine Aaron, qui fuerit leprosus, aut patiens fluxum seminis, non vescetur de his quæ sanctificata sunt mihi, donec sanetur. Qui tetigerit immundum super mortuo, et ex quo egreditur semen quasi coitus,<a href='#FN317'>‡</a> <span class="Versetto" id="LV22_5">5&#160;</span>et qui tangit reptile, et quodlibet immundum cujus tactus est sordidus, <span class="Versetto" id="LV22_6">6&#160;</span>immundus erit usque ad vesperum, et non vescetur his quæ sanctificata sunt: sed cum laverit carnem suam aqua, <span class="Versetto" id="LV22_7">7&#160;</span>et occubuerit sol, tunc mundatus vescetur de sanctificatis, quia cibus illius est. <span class="Versetto" id="LV22_8">8&#160;</span>Morticinum et captum a bestia non comedent, nec polluentur in eis. Ego sum Dominus. <span class="Versetto" id="LV22_9">9&#160;</span>Custodiant præcepta mea, ut non subjaceant peccato, et moriantur in sanctuario, cum polluerint illud. Ego Dominus qui sanctifico eos.<a href='#FN318'>§</a> <span class="Versetto" id="LV22_10">10&#160;</span>Omnis alienigena non comedet de sanctificatis; inquilinus sacerdotis et mercenarius non vescentur ex eis.<a href='#FN319'>**</a> <span class="Versetto" id="LV22_11">11&#160;</span>Quem autem sacerdos emerit, et qui vernaculus domus ejus fuerit, his comedent ex eis. <span class="Versetto" id="LV22_12">12&#160;</span>Si filia sacerdotis cuilibet ex populo nupta fuerit, de his quæ sanctificata sunt, et de primitiis non vescetur.<a href='#FN320'>††</a> <span class="Versetto" id="LV22_13">13&#160;</span>Sin autem vidua, vel repudiata, et absque liberis reversa fuerit ad domum patris sui: sicut puella consueverat, aletur cibis patris sui. Omnis alienigena comedendi ex eis non habet potestatem. <span class="Versetto" id="LV22_14">14&#160;</span>Qui comederit de sanctificatis per ignorantiam, addet quintam partem cum eo quod comedit, et dabit sacerdoti in sanctuarium.<a href='#FN321'>‡‡</a> <span class="Versetto" id="LV22_15">15&#160;</span>Nec contaminabunt sanctificata filiorum Israël, quæ offerunt Domino:<a href='#FN322'>§§</a> <span class="Versetto" id="LV22_16">16&#160;</span>ne forte sustineant iniquitatem delicti sui, cum sanctificata comederint. Ego Dominus qui sanctifico eos. <span class="Versetto" id="LV22_17">17&#160;</span>Locutusque est Dominus ad Moysen, dicens:<a href='#FN323'>***</a> <span class="Versetto" id="LV22_18">18&#160;</span>Loquere ad Aaron et filios ejus, et ad omnes filios Israël, dicesque ad eos: Homo de domo Israël, et de advenis qui habitant apud vos, qui obtulerit oblationem suam, vel vota solvens, vel sponte offerens, quidquid illud obtulerit in holocaustum Domini,<a href='#FN324'>†††</a> <span class="Versetto" id="LV22_19">19&#160;</span>ut offeratur per vos, masculus immaculatus erit ex bobus, et ovibus, et ex capris: <span class="Versetto" id="LV22_20">20&#160;</span>si maculam habuerit, non offeretis, neque erit acceptabile. <span class="Versetto" id="LV22_21">21&#160;</span>Homo qui obtulerit victimam pacificorum Domino, vel vota solvens, vel sponte offerens, tam de bobus quam de ovibus, immaculatum offeret ut acceptabile sit: omnis macula non erit in eo.<a href='#FN325'>‡‡‡</a> <span class="Versetto" id="LV22_22">22&#160;</span>Si cæcum fuerit, si fractum, si cicatricem habens, si papulas, aut scabiem, aut impetiginem: non offeretis ea Domino, nec adolebitis ex eis super altare Domini.<a href='#FN326'>§§§</a> <span class="Versetto" id="LV22_23">23&#160;</span>Bovem et ovem, aure et cauda amputatis, voluntarie offerre potes, votum autem ex eis solvi non potest. <span class="Versetto" id="LV22_24">24&#160;</span>Omne animal, quod vel contritis, vel tusis, vel sectis ablatisque testiculis est, non offeretis Domino, et in terra vestra hoc omnino ne faciatis. <span class="Versetto" id="LV22_25">25&#160;</span>De manu alienigenæ non offeretis panes Deo vestro, et quidquid aliud dare voluerit, quia corrupta, et maculata sunt omnia: non suscipietis ea. <span class="Versetto" id="LV22_26">26&#160;</span>Locutusque est Dominus ad Moysen, dicens: <span class="Versetto" id="LV22_27">27&#160;</span>Bos, ovis et capra, cum genita fuerint, septem diebus erunt sub ubere matris suæ: die autem octavo, et deinceps, offerri poterunt Domino.<a href='#FN327'>*</a> <span class="Versetto" id="LV22_28">28&#160;</span>Sive illa bos, sive ovis, non immolabuntur una die cum fœtibus suis.<a href='#FN328'>†</a> <span class="Versetto" id="LV22_29">29&#160;</span>Si immolaveritis hostiam pro gratiarum actione Domino, ut possit esse placabilis, <span class="Versetto" id="LV22_30">30&#160;</span>eodem die comedetis eam: non remanebit quidquam in mane alterius diei. Ego Dominus. <span class="Versetto" id="LV22_31">31&#160;</span>Custodite mandata mea, et facite ea. Ego Dominus. <span class="Versetto" id="LV22_32">32&#160;</span>Ne polluatis nomen meum sanctum, ut sanctificer in medio filiorum Israël. Ego Dominus qui sanctifico vos, <span class="Versetto" id="LV22_33">33&#160;</span>et eduxi de terra Ægypti, ut essem vobis in Deum. Ego Dominus.</p>

  <p class='pT4' id='LV23_0'>23</p>

  <p class='Normale'><span class="Versetto" id="LV23_1">1&#160;</span>Locutusque est Dominus ad Moysen, dicens:<a href='#FN329'>*</a> <span class="Versetto" id="LV23_2">2&#160;</span>Loquere filiis Israël, et dices ad eos: Hæ sunt feriæ Domini, quas vocabitis sanctas. <span class="Versetto" id="LV23_3">3&#160;</span>Sex diebus facietis opus: dies septimus, quia sabbati requies est, vocabitur sanctus: omne opus non facietis in eo: sabbatum Domini est in cunctis habitationibus vestris. <span class="Versetto" id="LV23_4">4&#160;</span>Hæ sunt ergo feriæ Domini sanctæ, quas celebrare debetis temporibus suis.<a href='#FN330'>†</a> <span class="Versetto" id="LV23_5">5&#160;</span>Mense primo, quartadecima die mensis ad vesperum, Phase Domini est:<a href='#FN331'>‡</a> <span class="Versetto" id="LV23_6">6&#160;</span>et quintadecima die mensis hujus, solemnitas azymorum Domini est. Septem diebus azyma comedetis.<a href='#FN332'>§</a> <span class="Versetto" id="LV23_7">7&#160;</span>Dies primus erit vobis celeberrimus, sanctusque: omne opus servile non facietis in eo,<a href='#FN333'>**</a> <span class="Versetto" id="LV23_8">8&#160;</span>sed offeretis sacrificium in igne Domino septem diebus. Dies autem septimus erit celebrior et sanctior: nullumque servile opus facietis in eo.<a href='#FN334'>††</a> <span class="Versetto" id="LV23_9">9&#160;</span>Locutusque est Dominus ad Moysen, dicens: <span class="Versetto" id="LV23_10">10&#160;</span>Loquere filiis Israël, et dices ad eos: Cum ingressi fueritis terram, quam ego dabo vobis, et messueritis segetem, feretis manipulos spicarum, primitias messis vestræ, ad sacerdotem: <span class="Versetto" id="LV23_11">11&#160;</span>qui elevabit fasciculum coram Domino, ut acceptabile sit pro vobis, altero die sabbati, et sanctificabit illum.<a href='#FN335'>‡‡</a> <span class="Versetto" id="LV23_12">12&#160;</span>Atque in eodem die quo manipulus consecratur, cædetur agnus immaculatus anniculus in holocaustum Domini.<a href='#FN336'>§§</a> <span class="Versetto" id="LV23_13">13&#160;</span>Et libamenta offerentur cum eo, duæ decimæ similæ conspersæ oleo in incensum Domini, odoremque suavissimum: liba quoque vini, quarta pars hin.<a href='#FN337'>***</a> <span class="Versetto" id="LV23_14">14&#160;</span>Panem, et polentam, et pultes non comedetis ex segete, usque ad diem qua offeretis ex ea Deo vestro. Præceptum est sempiternum in generationibus, cunctisque habitaculis vestris.<a href='#FN338'>†††</a> <span class="Versetto" id="LV23_15">15&#160;</span>Numerabitis ergo ab altero die sabbati, in quo obtulistis manipulum primitiarum, septem hebdomadas plenas, <span class="Versetto" id="LV23_16">16&#160;</span>usque ad alteram diem expletionis hebdomadæ septimæ, id est, quinquaginta dies: et sic offeretis sacrificium novum Domino<a href='#FN339'>‡‡‡</a> <span class="Versetto" id="LV23_17">17&#160;</span>ex omnibus habitaculis vestris, panes primitiarum duos de duabus decimis similæ fermentatæ, quos coquetis in primitias Domini.<a href='#FN340'>§§§</a> <span class="Versetto" id="LV23_18">18&#160;</span>Offeretisque cum panibus septem agnos immaculatos anniculos, et vitulum de armento unum, et arietes duos, et erunt in holocaustum cum libamentis suis, in odorem suavissimum Domini.<a href='#FN341'>*</a> <span class="Versetto" id="LV23_19">19&#160;</span>Facietis et hircum pro peccato, duosque agnos anniculos hostias pacificorum.<a href='#FN342'>†</a> <span class="Versetto" id="LV23_20">20&#160;</span>Cumque elevaverit eos sacerdos cum panibus primitiarum coram Domino, cedent in usum ejus.<a href='#FN343'>‡</a> <span class="Versetto" id="LV23_21">21&#160;</span>Et vocabitis hunc diem celeberrimum, atque sanctissimum: omne opus servile non facietis in eo. Legitimum sempiternum erit in cunctis habitaculis, et generationibus vestris.<a href='#FN344'>§</a> <span class="Versetto" id="LV23_22">22&#160;</span>Postquam autem messueritis segetem terræ vestræ, nec secabitis eam usque ad solum, nec remanentes spicas colligetis: sed pauperibus et peregrinis dimittetis eas. Ego sum Dominus Deus vester.<a href='#FN345'>**</a> <span class="Versetto" id="LV23_23">23&#160;</span>Locutusque est Dominus ad Moysen, dicens: <span class="Versetto" id="LV23_24">24&#160;</span>Loquere filiis Israël: Mense septimo, prima die mensis, erit vobis sabbatum, memoriale, clangentibus tubis, et vocabitur sanctum:<a href='#FN346'>††</a> <span class="Versetto" id="LV23_25">25&#160;</span>omne opus servile non facietis in eo, et offeretis holocaustum Domino.<a href='#FN347'>‡‡</a> <span class="Versetto" id="LV23_26">26&#160;</span>Locutusque est Dominus ad Moysen, dicens: <span class="Versetto" id="LV23_27">27&#160;</span>Decimo die mensis hujus septimi, dies expiationum erit celeberrimus, et vocabitur sanctus: affligetisque animas vestras in eo, et offeretis holocaustum Domino.<a href='#FN348'>§§</a> <span class="Versetto" id="LV23_28">28&#160;</span>Omne opus servile non facietis in tempore diei hujus: quia dies propitiationis est, ut propitietur vobis Dominus Deus vester.<a href='#FN349'>***</a> <span class="Versetto" id="LV23_29">29&#160;</span>Omnis anima, quæ afflicta non fuerit die hac, peribit de populis suis: <span class="Versetto" id="LV23_30">30&#160;</span>et quæ operis quippiam fecerit, delebo eam de populo suo. <span class="Versetto" id="LV23_31">31&#160;</span>Nihil ergo operis facietis in eo: legitimum sempiternum erit vobis in cunctis generationibus, et habitationibus vestris.<a href='#FN350'>†††</a> <span class="Versetto" id="LV23_32">32&#160;</span>Sabbatum requietionis est, et affligetis animas vestras die nono mensis: a vespera usque ad vesperam celebrabitis sabbata vestra.<a href='#FN351'>‡‡‡</a> <span class="Versetto" id="LV23_33">33&#160;</span>Et locutus est Dominus ad Moysen, dicens: <span class="Versetto" id="LV23_34">34&#160;</span>Loquere filiis Israël: A quintodecimo die mensis hujus septimi, erunt feriæ tabernaculorum septem diebus Domino.<a href='#FN352'>§§§</a> <span class="Versetto" id="LV23_35">35&#160;</span>Dies primus vocabitur celeberrimus atque sanctissimus: omne opus servile non facietis in eo. <span class="Versetto" id="LV23_36">36&#160;</span>Et septem diebus offeretis holocausta Domino. Dies quoque octavus erit celeberrimus, atque sanctissimus, et offeretis holocaustum Domino: est enim cœtus atque collectæ: omne opus servile non facietis in eo.<a href='#FN353'>*</a> <span class="Versetto" id="LV23_37">37&#160;</span>Hæ sunt feriæ Domini, quas vocabitis celeberrimas atque sanctissimas, offeretisque in eis oblationes Domino, holocausta et libamenta juxta ritum uniuscujusque diei:<a href='#FN354'>†</a> <span class="Versetto" id="LV23_38">38&#160;</span>exceptis sabbatis Domini, donisque vestris, et quæ offeretis ex voto, vel quæ sponte tribuetis Domino. <span class="Versetto" id="LV23_39">39&#160;</span>A quintodecimo ergo die mensis septimi, quando congregaveritis omnes fructus terræ vestræ, celebrabitis ferias Domini septem diebus: die primo et die octavo erit sabbatum, id est, requies.<a href='#FN355'>‡</a> <span class="Versetto" id="LV23_40">40&#160;</span>Sumetisque vobis die primo fructus arboris pulcherrimæ, spatulasque palmarum, et ramos ligni densarum frondium, et salices de torrente, et lætabimini coram Domino Deo vestro.<a href='#FN356'>§</a> <span class="Versetto" id="LV23_41">41&#160;</span>Celebrabitisque solemnitatem ejus septem diebus per annum: legitimum sempiternum erit in generationibus vestris. Mense septimo festa celebrabitis, <span class="Versetto" id="LV23_42">42&#160;</span>et habitabitis in umbraculis septem diebus: omnis, qui de genere est Israël, manebit in tabernaculis, <span class="Versetto" id="LV23_43">43&#160;</span>ut discant posteri vestri quod in tabernaculis habitare fecerim filios Israël, cum educerem eos de terra Ægypti. Ego Dominus Deus vester. <span class="Versetto" id="LV23_44">44&#160;</span>Locutusque est Moyses super solemnitatibus Domini ad filios Israël.</p>

  <p class='pT4' id='LV24_0'>24</p>

  <p class='Normale'><span class="Versetto" id="LV24_1">1&#160;</span>Et locutus est Dominus ad Moysen, dicens: <span class="Versetto" id="LV24_2">2&#160;</span>Præcipe filiis Israël, ut afferant tibi oleum de olivis purissimum, ac lucidum, ad concinnandas lucernas jugiter,<a href='#FN357'>*</a> <span class="Versetto" id="LV24_3">3&#160;</span>extra velum testimonii in tabernaculo fœderis. Ponetque eas Aaron a vespere usque ad mane coram Domino, cultu rituque perpetuo in generationibus vestris.<a href='#FN358'>†</a> <span class="Versetto" id="LV24_4">4&#160;</span>Super candelabrum mundissimum ponentur semper in conspectu Domini.<a href='#FN359'>‡</a> <span class="Versetto" id="LV24_5">5&#160;</span>Accipies quoque similam, et coques ex ea duodecim panes, qui singuli habebunt duas decimas:<a href='#FN360'>§</a> <span class="Versetto" id="LV24_6">6&#160;</span>quorum senos altrinsecus super mensam purissimam coram Domino statues: <span class="Versetto" id="LV24_7">7&#160;</span>et pones super eos thus lucidissimum, ut sit panis in monimentum oblationis Domini. <span class="Versetto" id="LV24_8">8&#160;</span>Per singula sabbata mutabuntur coram Domino suscepti a filiis Israël fœdere sempiterno: <span class="Versetto" id="LV24_9">9&#160;</span>eruntque Aaron et filiorum ejus, ut comedant eos in loco sancto: quia Sanctum sanctorum est de sacrificiis Domini jure perpetuo. <span class="Versetto" id="LV24_10">10&#160;</span>Ecce autem egressus filius mulieris Israëlitidis, quem pepererat de viro ægyptio inter filios Israël, jurgatus est in castris cum viro Israëlita.<a href='#FN361'>**</a> <span class="Versetto" id="LV24_11">11&#160;</span>Cumque blasphemasset nomen, et maledixisset ei, adductus est ad Moysen. (Vocabatur autem mater ejus Salumith, filia Dabri de tribu Dan.) <span class="Versetto" id="LV24_12">12&#160;</span>Miseruntque eum in carcerem, donec nossent quid juberet Dominus.<a href='#FN362'>††</a> <span class="Versetto" id="LV24_13">13&#160;</span>Qui locutus est ad Moysen, <span class="Versetto" id="LV24_14">14&#160;</span>dicens: Educ blasphemum extra castra, et ponant omnes qui audierunt, manus suas super caput ejus, et lapidet eum populus universus. <span class="Versetto" id="LV24_15">15&#160;</span>Et ad filios Israël loqueris: Homo, qui maledixerit Deo suo, portabit peccatum suum;<a href='#FN363'>‡‡</a> <span class="Versetto" id="LV24_16">16&#160;</span>et qui blasphemaverit nomen Domini, morte moriatur: lapidibus opprimet eum omnis multitudo, sive ille civis, sive peregrinus fuerit. Qui blasphemaverit nomen Domini, morte moriatur. <span class="Versetto" id="LV24_17">17&#160;</span>Qui percusserit, et occiderit hominem, morte moriatur.<a href='#FN364'>§§</a> <span class="Versetto" id="LV24_18">18&#160;</span>Qui percusserit animal, reddet vicarium, id est, animam pro anima. <span class="Versetto" id="LV24_19">19&#160;</span>Qui irrogaverit maculam cuilibet civium suorum, sicut fecit, sic fiet ei: <span class="Versetto" id="LV24_20">20&#160;</span>fracturam pro fractura, oculum pro oculo, dentem pro dente restituet: qualem inflixerit maculam, talem sustinere cogetur.<a href='#FN365'>***</a> <span class="Versetto" id="LV24_21">21&#160;</span>Qui percusserit jumentum, reddet aliud. Qui percusserit hominem, punietur.<a href='#FN366'>†††</a> <span class="Versetto" id="LV24_22">22&#160;</span>Æquum judicium sit inter vos, sive peregrinus, sive civis peccaverit: quia ego sum Dominus Deus vester. <span class="Versetto" id="LV24_23">23&#160;</span>Locutusque est Moyses ad filios Israël: et eduxerunt eum, qui blasphemaverat, extra castra, ac lapidibus oppresserunt. Feceruntque filii Israël sicut præceperat Dominus Moysi.<a href='#FN367'>‡‡‡</a></p>

  <p class='pT4' id='LV25_0'>25</p>

  <p class='Normale'><span class="Versetto" id="LV25_1">1&#160;</span>Locutusque est Dominus ad Moysen in monte Sinai, dicens:<a href='#FN368'>*</a> <span class="Versetto" id="LV25_2">2&#160;</span>Loquere filiis Israël, et dices ad eos: Quando ingressi fueritis terram quam ego dabo vobis, sabbatizes sabbatum Domino. <span class="Versetto" id="LV25_3">3&#160;</span>Sex annis seres agrum tuum, et sex annis putabis vineam tuam, colligesque fructus ejus:<a href='#FN369'>†</a> <span class="Versetto" id="LV25_4">4&#160;</span>septimo autem anno sabbatum erit terræ, requietionis Domini: agrum non seres, et vineam non putabis. <span class="Versetto" id="LV25_5">5&#160;</span>Quæ sponte gignet humus, non metes: et uvas primitiarum tuarum non colliges quasi vindemiam: annus enim requietionis terræ est:<a href='#FN370'>‡</a> <span class="Versetto" id="LV25_6">6&#160;</span>sed erunt vobis in cibum, tibi et servo tuo, ancillæ et mercenario tuo, et advenæ qui peregrinantur apud te:<a href='#FN371'>§</a> <span class="Versetto" id="LV25_7">7&#160;</span>jumentis tuis et pecoribus, omnia quæ nascuntur præbebunt cibum. <span class="Versetto" id="LV25_8">8&#160;</span>Numerabis quoque tibi septem hebdomadas annorum, id est, septies septem, quæ simul faciunt annos quadraginta novem:<a href='#FN372'>**</a> <span class="Versetto" id="LV25_9">9&#160;</span>et clanges buccina mense septimo, decima die mensis, propitiationis tempore, in universa terra vestra.<a href='#FN373'>††</a> <span class="Versetto" id="LV25_10">10&#160;</span>Sanctificabisque annum quinquagesimum, et vocabis remissionem cunctis habitatoribus terræ tuæ: ipse est enim jubilæus. Revertetur homo ad possessionem suam, et unusquisque rediet ad familiam pristinam:<a href='#FN374'>‡‡</a> <span class="Versetto" id="LV25_11">11&#160;</span>quia jubilæus est, et quinquagesimus annus. Non seretis neque metetis sponte in agro nascentia, et primitias vindemiæ non colligetis, <span class="Versetto" id="LV25_12">12&#160;</span>ob sanctificationem jubilæi: sed statim oblata comedetis. <span class="Versetto" id="LV25_13">13&#160;</span>Anno jubilæi, redient omnes ad possessiones suas. <span class="Versetto" id="LV25_14">14&#160;</span>Quando vendes quippiam civi tuo, vel emes ab eo, ne contristes fratrem tuum, sed juxta numerum annorum jubilæi emes ab eo,<a href='#FN375'>§§</a> <span class="Versetto" id="LV25_15">15&#160;</span>et juxta supputationem frugum vendet tibi. <span class="Versetto" id="LV25_16">16&#160;</span>Quanto plures anni remanserint post jubilæum, tanto crescet et pretium: et quanto minus temporis numeraveris, tanto minoris et emptio constabit: tempus enim frugum vendet tibi.<a href='#FN376'>***</a> <span class="Versetto" id="LV25_17">17&#160;</span>Nolite affligere contribules vestros, sed timeat unusquisque Deum suum, quia ego Dominus Deus vester. <span class="Versetto" id="LV25_18">18&#160;</span>Facite præcepta mea, et judicia custodite, et implete ea: ut habitare possitis in terra absque ullo pavore,<a href='#FN377'>†††</a> <span class="Versetto" id="LV25_19">19&#160;</span>et gignat vobis humus fructus suos, quibus vescamini usque ad saturitatem, nullius impetum formidantes. <span class="Versetto" id="LV25_20">20&#160;</span>Quod si dixeritis: Quid comedemus anno septimo, si non severimus, neque collegerimus fruges nostras? <span class="Versetto" id="LV25_21">21&#160;</span>dabo benedictionem meam vobis anno sexto, et faciet fructus trium annorum:<a href='#FN378'>‡‡‡</a> <span class="Versetto" id="LV25_22">22&#160;</span>seretisque anno octavo, et comedetis veteres fruges usque ad nonum annum: donec nova nascantur, edetis vetera. <span class="Versetto" id="LV25_23">23&#160;</span>Terra quoque non vendetur in perpetuum, quia mea est, et vos advenæ et coloni mei estis:<a href='#FN379'>§§§</a> <span class="Versetto" id="LV25_24">24&#160;</span>unde cuncta regio possessionis vestræ sub redemptionis conditione vendetur. <span class="Versetto" id="LV25_25">25&#160;</span>Si attenuatus frater tuus vendiderit possessiunculam suam, et voluerit propinquus ejus, potest redimere quod ille vendiderat.<a href='#FN380'>*</a> <span class="Versetto" id="LV25_26">26&#160;</span>Sin autem non habuerit proximum, et ipse pretium ad redimendum potuerit invenire, <span class="Versetto" id="LV25_27">27&#160;</span>computabuntur fructus ex eo tempore quo vendidit: et quod reliquum est, reddet emptori, sicque recipiet possessionem suam. <span class="Versetto" id="LV25_28">28&#160;</span>Quod si non invenerit manus ejus ut reddat pretium, habebit emptor quod emerat, usque ad annum jubilæum. In ipso enim omnis venditio redibit ad dominum et ad possessorem pristinum.<a href='#FN381'>†</a> <span class="Versetto" id="LV25_29">29&#160;</span>Qui vendiderit domum intra urbis muros, habebit licentiam redimendi, donec unus impleatur annus.<a href='#FN382'>‡</a> <span class="Versetto" id="LV25_30">30&#160;</span>Si non redemerit, et anni circulus fuerit evolutus, emptor possidebit eam, et posteri ejus in perpetuum, et redimi non poterit, etiam in jubilæo. <span class="Versetto" id="LV25_31">31&#160;</span>Sin autem in villa domus, quæ muros non habet, agrorum jure vendetur: si ante redempta non fuerit, in jubilæo revertetur ad dominum.<a href='#FN383'>§</a> <span class="Versetto" id="LV25_32">32&#160;</span>Ædes Levitarum quæ in urbibus sunt, semper possunt redimi:<a href='#FN384'>**</a> <span class="Versetto" id="LV25_33">33&#160;</span>si redemptæ non fuerint, in jubilæo revertentur ad dominos, quia domus urbium Levitarum pro possessionibus sunt inter filios Israël. <span class="Versetto" id="LV25_34">34&#160;</span>Suburbana autem eorum non veneant, quia possessio sempiterna est.<a href='#FN385'>††</a> <span class="Versetto" id="LV25_35">35&#160;</span>Si attenuatus fuerit frater tuus, et infirmus manu, et susceperis eum quasi advenam et peregrinum, et vixerit tecum,<a href='#FN386'>‡‡</a> <span class="Versetto" id="LV25_36">36&#160;</span>ne accipias usuras ab eo, nec amplius quam dedisti: time Deum tuum, ut vivere possit frater tuus apud te. <span class="Versetto" id="LV25_37">37&#160;</span>Pecuniam tuam non dabis ei ad usuram, et frugum superabundantiam non exiges. <span class="Versetto" id="LV25_38">38&#160;</span>Ego Dominus Deus vester, qui eduxi vos de terra Ægypti, ut darem vobis terram Chanaan, et essem vester Deus. <span class="Versetto" id="LV25_39">39&#160;</span>Si paupertate compulsus vendiderit se tibi frater tuus, non eum opprimes servitute famulorum,<a href='#FN387'>§§</a> <span class="Versetto" id="LV25_40">40&#160;</span>sed quasi mercenarius et colonus erit: usque ad annum jubilæum operabitur apud te,<a href='#FN388'>***</a> <span class="Versetto" id="LV25_41">41&#160;</span>et postea egredietur cum liberis suis, et revertetur ad cognationem, ad possessionem patrum suorum. <span class="Versetto" id="LV25_42">42&#160;</span>Mei enim servi sunt, et ego eduxi eos de terra Ægypti: non veneant conditione servorum: <span class="Versetto" id="LV25_43">43&#160;</span>ne affligas eum per potentiam, sed metuito Deum tuum.<a href='#FN389'>†††</a> <span class="Versetto" id="LV25_44">44&#160;</span>Servus et ancilla sint vobis de nationibus quæ in circuitu vestro sunt:<a href='#FN390'>‡‡‡</a> <span class="Versetto" id="LV25_45">45&#160;</span>et de advenis qui peregrinantur apud vos, vel qui ex his nati fuerint in terra vestra, hos habebitis famulos:<a href='#FN391'>§§§</a> <span class="Versetto" id="LV25_46">46&#160;</span>et hæreditario jure transmittetis ad posteros, ac possidebitis in æternum: fratres autem vestros filios Israël ne opprimatis per potentiam.<a href='#FN392'>*</a> <span class="Versetto" id="LV25_47">47&#160;</span>Si invaluerit apud vos manus advenæ atque peregrini, et attenuatus frater tuus vendiderit se ei, aut cuiquam de stirpe ejus:<a href='#FN393'>†</a> <span class="Versetto" id="LV25_48">48&#160;</span>post venditionem potest redimi. Qui voluerit ex fratribus suis, redimet eum, <span class="Versetto" id="LV25_49">49&#160;</span>et patruus, et patruelis, et consanguineus, et affinis. Sin autem et ipse potuerit, redimet se,<a href='#FN394'>‡</a> <span class="Versetto" id="LV25_50">50&#160;</span>supputatis dumtaxat annis a tempore venditionis suæ usque ad annum jubilæum: et pecunia, qua venditus fuerat, juxta annorum numerum, et rationem mercenarii supputata.<a href='#FN395'>§</a> <span class="Versetto" id="LV25_51">51&#160;</span>Si plures fuerint anni qui remanent usque ad jubilæum, secundum hos reddet et pretium:<a href='#FN396'>**</a> <span class="Versetto" id="LV25_52">52&#160;</span>si pauci, ponet rationem cum eo juxta annorum numerum, et reddet emptori quod reliquum est annorum, <span class="Versetto" id="LV25_53">53&#160;</span>quibus ante servivit mercedibus imputatis: non affliget eum violenter in conspectu tuo. <span class="Versetto" id="LV25_54">54&#160;</span>Quod si per hæc redimi non potuerit, anno jubilæo egredietur cum liberis suis. <span class="Versetto" id="LV25_55">55&#160;</span>Mei enim sunt servi filii Israël, quos eduxi de terra Ægypti.</p>

  <p class='pT4' id='LV26_0'>26</p>

  <p class='Normale'><span class="Versetto" id="LV26_1">1&#160;</span>Ego Dominus Deus vester: non facietis vobis idolum, et sculptile, nec titulos erigetis, nec insignem lapidem ponetis in terra vestra, ut adoretis eum. Ego enim sum Dominus Deus vester.<a href='#FN397'>*</a> <span class="Versetto" id="LV26_2">2&#160;</span>Custodite sabbata mea, et pavete ad sanctuarium meum. Ego Dominus.<a href='#FN398'>†</a> <span class="Versetto" id="LV26_3">3&#160;</span>Si in præceptis meis ambulaveritis, et mandata mea custodieritis, et feceritis ea, dabo vobis pluvias temporibus suis,<a href='#FN399'>‡</a> <span class="Versetto" id="LV26_4">4&#160;</span>et terra gignet germen suum, et pomis arbores replebuntur.<a href='#FN400'>§</a> <span class="Versetto" id="LV26_5">5&#160;</span>Apprehendet messium tritura vindemiam, et vindemia occupabit sementem: et comedetis panem vestrum in saturitate, et absque pavore habitabitis in terra vestra.<a href='#FN401'>**</a> <span class="Versetto" id="LV26_6">6&#160;</span>Dabo pacem in finibus vestris: dormietis, et non erit qui exterreat. Auferam malas bestias, et gladius non transibit terminos vestros.<a href='#FN402'>††</a> <span class="Versetto" id="LV26_7">7&#160;</span>Persequemini inimicos vestros, et corruent coram vobis.<a href='#FN403'>‡‡</a> <span class="Versetto" id="LV26_8">8&#160;</span>Persequentur quinque de vestris centum alienos, et centum de vobis decem millia: cadent inimici vestri gladio in conspectu vestro.<a href='#FN404'>§§</a> <span class="Versetto" id="LV26_9">9&#160;</span>Respiciam vos, et crescere faciam: multiplicabimini, et firmabo pactum meum vobiscum.<a href='#FN405'>***</a> <span class="Versetto" id="LV26_10">10&#160;</span>Comedetis vetustissima veterum, et vetera novis supervenientibus projicietis.<a href='#FN406'>†††</a> <span class="Versetto" id="LV26_11">11&#160;</span>Ponam tabernaculum meum in medio vestri, et non abjiciet vos anima mea.<a href='#FN407'>‡‡‡</a> <span class="Versetto" id="LV26_12">12&#160;</span>Ambulabo inter vos, et ero Deus vester, vosque eritis populus meus.<a href='#FN408'>§§§</a> <span class="Versetto" id="LV26_13">13&#160;</span>Ego Dominus Deus vester, qui eduxi vos de terra Ægyptiorum, ne serviretis eis: et qui confregi catenas cervicum vestrarum, ut incederetis erecti. <span class="Versetto" id="LV26_14">14&#160;</span>Quod si non audieritis me, nec feceritis omnia mandata mea,<a href='#FN409'>*</a> <span class="Versetto" id="LV26_15">15&#160;</span>si spreveritis leges meas, et judicia mea contempseritis, ut non faciatis ea quæ a me constituta sunt, et ad irritum perducatis pactum meum: <span class="Versetto" id="LV26_16">16&#160;</span>ego quoque hæc faciam vobis: visitabo vos velociter in egestate, et ardore, qui conficiat oculos vestros, et consumat animas vestras. Frustra seretis sementem, quæ ab hostibus devorabitur.<a href='#FN410'>†</a> <span class="Versetto" id="LV26_17">17&#160;</span>Ponam faciem meam contra vos, et corruetis coram hostibus vestris, et subjiciemini his qui oderunt vos: fugietis, nemine persequente.<a href='#FN411'>‡</a> <span class="Versetto" id="LV26_18">18&#160;</span>Sin autem nec sic obedieritis mihi, addam correptiones vestras septuplum propter peccata vestra,<a href='#FN412'>§</a> <span class="Versetto" id="LV26_19">19&#160;</span>et conteram superbiam duritiæ vestræ. Daboque vobis cælum desuper sicut ferrum, et terram æneam.<a href='#FN413'>**</a> <span class="Versetto" id="LV26_20">20&#160;</span>Consumetur incassum labor vester, non proferet terra germen, nec arbores poma præbebunt. <span class="Versetto" id="LV26_21">21&#160;</span>Si ambulaveritis ex adverso mihi, nec volueritis audire me, addam plagas vestras in septuplum propter peccata vestra: <span class="Versetto" id="LV26_22">22&#160;</span>immittamque in vos bestias agri, quæ consumant vos, et pecora vestra, et ad paucitatem cuncta redigant, desertæque fiant viæ vestræ. <span class="Versetto" id="LV26_23">23&#160;</span>Quod si nec sic volueritis recipere disciplinam, sed ambulaveritis ex adverso mihi:<a href='#FN414'>††</a> <span class="Versetto" id="LV26_24">24&#160;</span>ego quoque contra vos adversus incedam, et percutiam vos septies propter peccata vestra, <span class="Versetto" id="LV26_25">25&#160;</span>inducamque super vos gladium ultorem fœderis mei. Cumque confugeritis in urbes, mittam pestilentiam in medio vestri, et trademini in manibus hostium, <span class="Versetto" id="LV26_26">26&#160;</span>postquam confregero baculum panis vestri: ita ut decem mulieres in uno clibano coquant panes, et reddant eos ad pondus: et comedetis, et non saturabimini.<a href='#FN415'>‡‡</a> <span class="Versetto" id="LV26_27">27&#160;</span>Sin autem nec per hæc audieritis me, sed ambulaveritis contra me:<a href='#FN416'>§§</a> <span class="Versetto" id="LV26_28">28&#160;</span>et ego incedam adversus vos in furore contrario, et corripiam vos septem plagis propter peccata vestra: <span class="Versetto" id="LV26_29">29&#160;</span>ita ut comedatis carnes filiorum vestrorum et filiarum vestrarum.<a href='#FN417'>***</a> <span class="Versetto" id="LV26_30">30&#160;</span>Destruam excelsa vestra, et simulacra confringam. Cadetis inter ruinas idolorum vestrorum, et abominabitur vos anima mea,<a href='#FN418'>†††</a> <span class="Versetto" id="LV26_31">31&#160;</span>in tantum ut urbes vestras redigam in solitudinem, et deserta faciam sanctuaria vestra, nec recipiam ultra odorem suavissimum.<a href='#FN419'>‡‡‡</a> <span class="Versetto" id="LV26_32">32&#160;</span>Disperdamque terram vestram, et stupebunt super ea inimici vestri, cum habitatores illius fuerint. <span class="Versetto" id="LV26_33">33&#160;</span>Vos autem dispergam in gentes, et evaginabo post vos gladium, eritque terra vestra deserta, et civitates vestræ dirutæ. <span class="Versetto" id="LV26_34">34&#160;</span>Tunc placebunt terræ sabbata sua cunctis diebus solitudinis suæ: quando fueritis<a href='#FN420'>§§§</a> <span class="Versetto" id="LV26_35">35&#160;</span>in terra hostili, sabbatizabit, et requiescet in sabbatis solitudinis suæ, eo quod non requieverit in sabbatis vestris quando habitabatis in ea. <span class="Versetto" id="LV26_36">36&#160;</span>Et qui de vobis remanserint, dabo pavorem in cordibus eorum in regionibus hostium, terrebit eos sonitus folii volantis, et ita fugient quasi gladium: cadent, nullo persequente,<a href='#FN421'>*</a> <span class="Versetto" id="LV26_37">37&#160;</span>et corruent singuli super fratres suos, quasi bella fugientes, nemo vestrum inimicis audebit resistere.<a href='#FN422'>†</a> <span class="Versetto" id="LV26_38">38&#160;</span>Peribitis inter gentes, et hostilis vos terra consumet. <span class="Versetto" id="LV26_39">39&#160;</span>Quod si et de iis aliqui remanserint, tabescent in iniquitatibus suis, in terra inimicorum suorum, et propter peccata patrum suorum et sua affligentur: <span class="Versetto" id="LV26_40">40&#160;</span>donec confiteantur iniquitates suas, et majorum suorum, quibus prævaricati sunt in me, et ambulaverunt ex adverso mihi. <span class="Versetto" id="LV26_41">41&#160;</span>Ambulabo igitur et ego contra eos, et inducam illos in terram hostilem, donec erubescat incircumcisa mens eorum: tunc orabunt pro impietatibus suis.<a href='#FN423'>‡</a> <span class="Versetto" id="LV26_42">42&#160;</span>Et recordabor fœderis mei, quod pepigi cum Jacob, et Isaac, et Abraham. Terræ quoque memor ero:<a href='#FN424'>§</a> <span class="Versetto" id="LV26_43">43&#160;</span>quæ cum relicta fuerit ab eis, complacebit sibi in sabbatis suis, patiens solitudinem propter illos. Ipsi vero rogabunt pro peccatis suis, eo quod abjecerint judicia mea, et leges meas despexerint. <span class="Versetto" id="LV26_44">44&#160;</span>Et tamen etiam cum essent in terra hostili, non penitus abjeci eos, neque sic despexi ut consumerentur, et irritum facerent pactum meum cum eis. Ego enim sum Dominus Deus eorum,<a href='#FN425'>**</a> <span class="Versetto" id="LV26_45">45&#160;</span>et recordabor fœderis mei pristini, quando eduxi eos de terra Ægypti in conspectu gentium, ut essem Deus eorum. Ego Dominus. Hæc sunt judicia atque præcepta et leges quas dedit Dominus inter se et filios Israël in monte Sinai per manum Moysi.<a href='#FN426'>††</a></p>

  <p class='pT4' id='LV27_0'>27</p>

  <p class='Normale'><span class="Versetto" id="LV27_1">1&#160;</span>Locutusque est Dominus ad Moysen, dicens: <span class="Versetto" id="LV27_2">2&#160;</span>Loquere filiis Israël, et dices ad eos: Homo qui votum fecerit, et spoponderit Deo animam suam, sub æstimatione dabit pretium.<a href='#FN427'>*</a> <span class="Versetto" id="LV27_3">3&#160;</span>Si fuerit masculus a vigesimo anno usque ad sexagesimum annum, dabit quinquaginta siclos argenti ad mensuram sanctuarii: <span class="Versetto" id="LV27_4">4&#160;</span>si mulier, triginta. <span class="Versetto" id="LV27_5">5&#160;</span>A quinto autem anno usque ad vigesimum, masculus dabit viginti siclos: femina, decem.<a href='#FN428'>†</a> <span class="Versetto" id="LV27_6">6&#160;</span>Ab uno mense usque ad annum quintum, pro masculo dabuntur quinque sicli: pro femina, tres. <span class="Versetto" id="LV27_7">7&#160;</span>Sexagenarius et ultra masculus dabit quindecim siclos: femina, decem.<a href='#FN429'>‡</a> <span class="Versetto" id="LV27_8">8&#160;</span>Si pauper fuerit, et æstimationem reddere non valebit, stabit coram sacerdote: et quantum ille æstimaverit, et viderit eum posse reddere, tantum dabit.<a href='#FN430'>§</a> <span class="Versetto" id="LV27_9">9&#160;</span>Animal autem, quod immolari potest Domino, si quis voverit, sanctum erit,<a href='#FN431'>**</a> <span class="Versetto" id="LV27_10">10&#160;</span>et mutari non poterit, id est, nec melius malo, nec pejus bono: quod si mutaverit, et ipsum quod mutatum est, et illud pro quo mutatum est, consecratum erit Domino.<a href='#FN432'>††</a> <span class="Versetto" id="LV27_11">11&#160;</span>Animal immundum, quod immolari Domino non potest, si quis voverit, adducetur ante sacerdotem:<a href='#FN433'>‡‡</a> <span class="Versetto" id="LV27_12">12&#160;</span>qui judicans utrum bonum an malum sit, statuet pretium. <span class="Versetto" id="LV27_13">13&#160;</span>Quod si dare voluerit is qui offert, addet supra æstimationem quintam partem.<a href='#FN434'>§§</a> <span class="Versetto" id="LV27_14">14&#160;</span>Homo si voverit domum suam, et sanctificaverit Domino, considerabit eam sacerdos utrum bona an mala sit, et juxta pretium, quod ab eo fuerit constitutum, venundabitur:<a href='#FN435'>***</a> <span class="Versetto" id="LV27_15">15&#160;</span>sin autem ille qui voverat, voluerit redimere eam, dabit quintam partem æstimationis supra, et habebit domum.<a href='#FN436'>†††</a> <span class="Versetto" id="LV27_16">16&#160;</span>Quod si agrum possessionis suæ voverit, et consecraverit Domino, juxta mensuram sementis æstimabitur pretium: si triginta modiis hordei seritur terra, quinquaginta siclis venundetur argenti.<a href='#FN437'>‡‡‡</a> <span class="Versetto" id="LV27_17">17&#160;</span>Si statim ab anno incipientis jubilæi voverit agrum, quanto valere potest, tanto æstimabitur.<a href='#FN438'>§§§</a> <span class="Versetto" id="LV27_18">18&#160;</span>Sin autem post aliquantum temporis, supputabit sacerdos pecuniam juxta annorum, qui reliqui sunt, numerum usque ad jubilæum, et detrahetur ex pretio. <span class="Versetto" id="LV27_19">19&#160;</span>Quod si voluerit redimere agrum ille qui voverat, addet quintam partem æstimatæ pecuniæ, et possidebit eum.<a href='#FN439'>*</a> <span class="Versetto" id="LV27_20">20&#160;</span>Sin autem noluerit redimere, sed alteri cuilibet fuerit venundatus, ultra eum qui voverat redimere non poterit.<a href='#FN440'>†</a> <span class="Versetto" id="LV27_21">21&#160;</span>Quia cum jubilæi venerit dies, sanctificatus erit Domino, et possessio consecrata ad jus pertinet sacerdotum. <span class="Versetto" id="LV27_22">22&#160;</span>Si ager emptus est, et non de possessione majorum sanctificatus fuerit Domino,<a href='#FN441'>‡</a> <span class="Versetto" id="LV27_23">23&#160;</span>supputabit sacerdos juxta annorum numerum usque ad jubilæum, pretium: et dabit ille qui voverat eum, Domino.<a href='#FN442'>§</a> <span class="Versetto" id="LV27_24">24&#160;</span>In jubilæo autem revertetur ad priorem dominum, qui vendiderat eum, et habuerat in sorte possessionis suæ.<a href='#FN443'>**</a> <span class="Versetto" id="LV27_25">25&#160;</span>Omnis æstimatio siclo sanctuarii ponderabitur. Siclus viginti obolos habet.<a href='#FN444'>††</a> <span class="Versetto" id="LV27_26">26&#160;</span>Primogenita, quæ ad Dominum pertinent, nemo sanctificare poterit et vovere: sive bos, sive ovis fuerit, Domini sunt.<a href='#FN445'>‡‡</a> <span class="Versetto" id="LV27_27">27&#160;</span>Quod si immundum est animal, redimet qui obtulit, juxta æstimationem tuam, et addet quintam partem pretii: si redimere noluerit, vendetur alteri quantocumque a te fuerit æstimatum.<a href='#FN446'>§§</a> <span class="Versetto" id="LV27_28">28&#160;</span>Omne quod Domino consecratur, sive homo fuerit, sive animal, sive ager, non vendetur, nec redimi poterit. Quidquid semel fuerit consecratum, Sanctum sanctorum erit Domino:<a href='#FN447'>***</a> <span class="Versetto" id="LV27_29">29&#160;</span>et omnis consecratio, quæ offertur ab homine, non redimetur, sed morte morietur. <span class="Versetto" id="LV27_30">30&#160;</span>Omnes decimæ terræ, sive de frugibus, sive de pomis arborum, Domini sunt, et illi sanctificantur.<a href='#FN448'>†††</a> <span class="Versetto" id="LV27_31">31&#160;</span>Si quis autem voluerit redimere decimas suas, addet quintam partem earum.<a href='#FN449'>‡‡‡</a> <span class="Versetto" id="LV27_32">32&#160;</span>Omnium decimarum bovis et ovis et capræ, quæ sub pastoris virga transeunt, quidquid decimum venerit, sanctificabitur Domino.<a href='#FN450'>§§§</a> <span class="Versetto" id="LV27_33">33&#160;</span>Non eligetur nec bonum nec malum, nec altero commutabitur, si quis mutaverit: et quod mutatum est, et pro quo mutatum est, sanctificabitur Domino, et non redimetur.<a href='#FN451'>*</a> <span class="Versetto" id="LV27_34">34&#160;</span>Hæc sunt præcepta, quæ mandavit Dominus Moysi ad filios Israël in monte Sinai.<a href='#FN452'>†</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#LV1_1"><span class="notemark">*</span> 1:1</a> <span class="fk">Præfatio</span><span class="ft"> Hebraice VAIICRA ISICHIUS in Levit. Liber iste Leviticus dicitur quia scilicet in hoc nomine totius libri argumentum manifestatur. Tribus Levi tabernaculi ministerium sortita est, in quo sacrificia, et primitias, et primogenitorum oblationes offerri præceptum est, quia omnia sacrificia ad Levitas pertinent Num. 18.. A quibus liber iste congruum sortitus est nomen, qui hæc omnia digerit per ordinem. Latine </span><span class="fk">Offertorius</span><span class="ft"> vel </span><span class="fk">sacrificativus</span><span class="ft"> dicitur, quia de sacrificiis et cæremoniis agit. Hic bene post Exodum ponitur: in eo enim tabernaculum ordinatur, in hoc ea continentur quæ Dominus Moysi de tabernaculo loquebatur, et tabernaculi cæremoniæ. Si quis autem quærat quare libri legis divisi sunt, cum historia tempore indivisa sit, respondendum est: ut fastidium scilicet lectori auferret librorum divisio, sicut et viæ spatia dividit viator, ut tanquam divisus minuatur labor. Rabanus ab Isichio Hierosolymorum episcopo, qui Leviticum satis plene exposuit, multa collegit, et ab aliis quoque Patribus, qui ejus aliquas sententias exposuerunt, quædam operi suo apposuit, et ex confuso sententiarum ordine quemdam expositionis ordinem multorum doctorum sententias alternando composuit. ISICHIUS in Levit. Præ omnibus necesse est interpretationem legis ad anagogen trahi, et spiritualem intelligentiam in littera prescrutari. Hoc enim non contradicit legi, sed eam defendit. Spiritualem quippe intellectum diligenter esse inquirendum etiam ipse Christus ostendit, qui in parabolis suis Matth. 13. agrum, mundum; agricolam seminantem semen bonum, justos; zizania, malignos; messores quoque, angelos; et inimicum superseminantem, diabolum appellavit. Quis ergo vetat bovem eum qui operatur justitiam, appellare; sicut ovem, simplicem; et innocentem, columbam: et turturem sublimius agentes et contemplationi vacantes? Nunquid non Ezechiel Hierusalem leænam dixit: et catulum ejus, Eliachim, qui ductus est in Ægyptum, et alium catulum Joachim in Babylonem ductum? Ezech. 19. Non solum quæ in parabolis dicta sunt, sed et quæ secundum historiam sunt, ad sublimiorem ducenda esse intellectum Paulus ostendit, dicens: </span><span class="fk">Scriptum est quoniam Abraham habuit duos filios, </span><span class="ft"> etc.; post quæ addidit: </span><span class="fk">Quæ sunt secundum allegoriam dicta: hæc enim sunt duo Testamenta, </span><span class="ft"> etc. Gal. 4.. Fortassis autem noxia erit littera spoliata spirituali intelligentia, et variis reprehensionibus obnoxia. Unde per Ezechielem et bonam legem, et non bonam Dominus appellat, dicens: </span><span class="fk">Dedi eis præcepta mea, et judicia mea ostendi eis, quæ faciat homo et vivat in eis. </span><span class="ft"> Et alibi: </span><span class="fk">Dedi eis mandata non bona, et judicia in quibus non vivant. </span><span class="ft"> Patet ergo bona esse et non bona; et in quibus vivant et in quibus non vivant: qui enim custodit sanctum Spiritum, vivit in eis; qui autem secundum carnem, moritur, quia vitam non cognoscit in eis. Deinde legislator non semper, sed certo tempore voluit custodiri legis superficiem, ut reprimeret duram Judæorum cervicem; unde: </span><span class="fk">Scio quod populus iste duræ cervicis sit</span><span class="ft"> Exod. 32.; Osee autem vocat Judæos vitulam consternantem, quæ scilicet nullo modo domatur. Et alibi: </span><span class="fk">Ephraim vitula docta diligere trituram, transivi super pulchritudinem colli ejus</span><span class="ft"> Osee. 10.; in quo obedientia significatur. Jugum enim legis imposuit, ut humiliati libenter susciperent leve et suave jugum Evangelii Matth. 12.. ORIG., homil. 1, in Levit. Si secundum quosdam etiam nostrorum simplicem intellectum sequamur, et absque ulla, ut ipsi nos ridere solent, stropha verbi et allegoriæ nubilo vocem legislatoris excipiamus, ego ecclesiasticus sub fide Christi vivens, et in medio Ecclesiæ positus, ad sacrificandum vitulos vel agnos, et ad offerendam similam cum thure et oleo, divini præcepti auctoritate compellor: ipse ergo Dominus, ipse Spiritus sanctus deprecandus est, ut omnem nebulam peccati quæ visum cordis nostri obscurat, auferre dignetur, ut spiritualem intelligentiam intueamur, secundum illud: </span><span class="fk">Revela oculos meos et considerabo mirabilia, </span><span class="ft"> etc. Psal. 118.. ISID. Omnis hostiarum diversitas Christi hostiam præfigurabat. Unde, </span><span class="fk">veritate oblata, cessavit umbra</span><span class="ft"> I Cor. 15., verum sacrificium veri et æterni sacerdotis præfigurans. Ideo autem hostiis animalium propter emundationem oblatis, una vera hostia Christi promittebatur, in qua fieret remissio peccatorum contractorum de carne et sanguine, qui regnum Dei non possidebunt: quia substantia corporalis in cœlestem mutabitur qualitatem. Christus in vitulo propter virtutem crucis offerebatur; in agno, propter innocentiam; in ariete, propter principatum; in hirco, propter similitudinem carnis peccati; in turture et columba, quia Deus et homo. Mediator enim Dei et hominum in duarum substantiarum conjunctione monstrabatur; in similaginis conspersione, credentium per aquam baptismi collectam esse Ecclesiam, id est corpus Christi, ostendebatur. Nos autem moraliter offerimus vitulum, cum carnis superbiam vincimus; agnum, cum irrationabiles motus corrigimus; hædum, cum lasciviam superamus; columbam, dum simplices sumus; turturem, dum casti sumus, vel dum castitatem servamus; panes azymos, cum non in fermento malitiæ, sed in azymis sinceritatis et veritatis epulamur. RAB. Singula sacrificia, imo singulas pene syllabas, et vestes Aaron, et totum Leviticum ordinem cœlestia dicit spirare sacramenta. Origenes quoque ait: Quia sicut in novissimis diebus Verbum Dei ex Maria virgine carne vestitum processit in mundum; cujus caro ab omnibus videbatur, divinitas paucis et electis cognita tegebatur: sic verbum Dei per prophetas profertur ad homines, ibi carnis, hic litteræ velamine tectum. Littera tanquam caro aspicitur: spiritualis sensus tanquam divinitas sentitur. </span><span class="fk">Vocavit, </span><span class="ft"> etc. ISICH. in Levit. Per conjunctionem sequentia jungit præcedentibus; initium, scilicet libri hujus cum fine præcedentis: unius enim et ejusdem diei opus in utroque continetur. Liber quoque Numeri, quia nihil habet medium inter se et Leviticum, simile sortitur proœmium; hoc est: </span><span class="fk">Locutusque est Dominus ad Moysen in deserto Sinai, </span><span class="ft"> etc. Num. 1.. Nihil ergo post historiam Levitici ante historiam Numeri populus egit: neque enim locum mutaverat, quia necdum tabernaculum dedicaverat, nec multum temporis præterierat. In primo quippe mense secundi anni, ejusdem mensis initio agere cœperunt. In Exodo autem et Genesi, quia multum temporis medium, mortis Joseph et egressionis filiorum Isræl, fluxerat, conjunctio non obtinet principium, sed opportunum dispensationi eorum dispensatur exordium: </span><span class="fk">Hæc sunt nomina filiorum Isræl, qui ingressi sunt Ægyptum. </span><span class="ft"> ISICH. Secundum 70. </span><span class="fk">Revocavit. </span><span class="ft"> Sicut secundum eos </span><span class="fk">revocavit</span><span class="ft"> Deus Beseleel ex nomine, quando præcepit fieri tabernaculum secundum figuram, quæ ostensa est in monte: ergo et nunc quamdam sacrificiorum intelligibilium imaginem describere præcepit; hæc revocatio quippe quamdam dispensationem rerum vel verborum ad superiora respicientium innuit. ORIG. hom. 1 in Levit. </span><span class="fk">Vocavit autem, </span><span class="ft"> etc. In principio, etc., usque ad qui ad hæc audienda interiores aures afferunt mundas. ISICH. in Levit. Quod non diligat Deus Judæorum sacrificia, etc., usque ad et aperte hæc vocatio dispensationem verborum vel rerum respicientium ad superiora innuit. ORIG. homil. 1 Exod. Hominem quem primo posuit ad offerendum Domino, etc., usque ad sacrificium quoque duplex est quod et terrestria et cœlestia salvet. ID., ibid. Homo qui ad imaginem Dei et similitudinem factus rationabiliter vivit, etc., usque ad et collum ejus sicut turturis. ISICH. in Levit. Simplicem designat hominem, etc., usque ad jumentis etiam salus conceditur. ID. Sacrificium Deus exigit ut nobis proficiat, non sibi, etc., usque ad quæ tandem pro nobis aut contra nos testimonium dicant.</span></p>
  </aside>

  <aside id="FN2">
    <p class="f"><a class="notebackref" href="#LV1_3"><span class="notemark">†</span> 1:3</a> <span class="fk">De armento, </span><span class="ft"> etc. ISID. Primum sacrificium est vitulus, id est Christus, </span><span class="fk">de armento, </span><span class="ft"> id est de patriarcharum stirpe progenitus, qui aratro suæ crucis terram carnis nostræ perdomuit, et Spiritus sancti semen virtutum fruge ditavit. ORIG., ut supra. Vitulus superbus, caro nostra, etc., usque ad oleum autem charitatis et pacis et aliarum virtutum non habuerunt. </span><span class="fk">Ad placandum, </span><span class="ft"> etc. Juxta LXX autem hoc acceptum dicit offerenti, scilicet si enim acceptum nobis vere sit, et cor nostrum recte judicans, nullique adhærens passioni, munus ad suscipiendum dignum probaverit: tunc orare in conspectu Domini, id est remissionem possumus obtinere. Unde coram ipso suadebimus corda nostra, quia si reprehenderit nos cor nostrum, scimus quia major est Deus corde nostro, et cognoscit omnia, etc.</span></p>
  </aside>

  <aside id="FN3">
    <p class="f"><a class="notebackref" href="#LV1_4"><span class="notemark">‡</span> 1:4</a> <span class="fk">Ponetque, </span><span class="ft"> etc. Quod nos hostiam dicimus, Græce dicitur, in quo intelligibile holocaustum significatur. Spiritualiter enim fructificat, qui per spiritualem conversationem efficitur holocaustum: propter quod qui offert, manum in caput hostiæ ponit, quod significat initium prædictæ conversationis, quam qui offert, ipse sibi causa promissionis est. Sponte enim offert, quia donum est, et omne donum voluntarium est. Si enim promissionem suam trangressus fuerit, seipsum accusat, cum pœnas luerit. Sic autem acceptabilis erit, et ad expiationem suam proficiens, cum positione manus manifestaverit, quia sponte non necessitate obtulerit.</span></p>
  </aside>

  <aside id="FN4">
    <p class="f"><a class="notebackref" href="#LV1_5"><span class="notemark">§</span> 1:5</a> <span class="fk">Immolabitque, </span><span class="ft"> etc. ISICH. in Levit. Non solum enim propriam conscientiam et conversationem Deo debemus offerre, etc., usque ad sicut Christus ostium appellatur, sic doctrina apostolica quam largitur. </span><span class="fk">Filii Aaron. </span><span class="ft"> ORIG., ubi supra. De genere Aaron erant Anna et Caiphas, et alii qui Christum pronuntiaverunt esse reum mortis, et effuderunt sanguinem ejus ad basim altaris: ibi enim est occisus, ubi altare erat et basis ejus, unde: </span><span class="fk">Non capit prophetam perire extra Hierusalem. </span></p>
  </aside>

  <aside id="FN5">
    <p class="f"><a class="notebackref" href="#LV1_6"><span class="notemark">**</span> 1:6</a> <span class="fk">Detractaque, </span><span class="ft"> etc. ORIG., ibid. Sacerdos pellem detrahit, etc., usque ad terrena cœlestibus et divinis humana sociavit. ID Intestina cum pedibus jubet aqua dilui, in significationem baptismi. Intestina lavat, qui conscientiam purgat; pedes abluit, qui consummationem suscipit sacramenti. </span><span class="fk">Qui enim mundus est, non indiget nisi ut pedes lavet, sed est mundus totus</span><span class="ft"> Joan. 15.: nec quisquam potest habere partem cum Jesu, nisi laverit pedes ejus. ISICH. in Levit. Pellis detrahitur cum divitiis et quibuscunque sæcularibus exspoliamur, etc., usque ad Christum imitantes sicut possumus. GREG. lib. I Moral., cap. 40. Pellem hostiæ detrahimus, etc., usque ad nihil lubricum in ara suæ orationis imponat.</span></p>
  </aside>

  <aside id="FN6">
    <p class="f"><a class="notebackref" href="#LV1_10"><span class="notemark">††</span> 1:10</a> <span class="fk">Quod si, </span><span class="ft"> etc. ISICH. in Levit. Paucis immutatis eadem dicit, etc., usque ad unde: Filius non portabit iniquitatem patris, etc. </span><span class="fk">Anniculum, </span><span class="ft"> etc. ISID. Agnus oblatus, Christus innocens crucifixus. Unde: </span><span class="fk">Ecce agnus Dei, ecce qui tollit peccata mundi. </span><span class="ft"> Bene hædus offertur, quia per mortem Christi jugulatur diabolus auctor peccati. ISICH. Hoc de bobus non præcepit, etc., usque ad propterea holocaustum dicitur etiam sine operatione justitiæ.</span></p>
  </aside>

  <aside id="FN7">
    <p class="f"><a class="notebackref" href="#LV1_11"><span class="notemark">‡‡</span> 1:11</a> <span class="fk">Ad latus, </span><span class="ft"> id est Gentilitatem altare respicit, quia pro gentibus celebrata est passio Christi. Nos vero ad aquilonarem partem altaris sacrificium offerimus, dum memoriter passionem Christi pro gentibus factam credimus.</span></p>
  </aside>

  <aside id="FN8">
    <p class="f"><a class="notebackref" href="#LV1_13"><span class="notemark">§§</span> 1:13</a> <span class="fk">Omnia adolebit. </span><span class="ft"> Hæc omnia super altare offerentem ponere jubet ut omnem nostrum hominem, spiritualibus scripturis quæ de intelligibili altari Dominici corporis dictæ sunt, coaptemus, et ad imitationem ejus vivere studeamus. </span><span class="fk">Et odorem. </span><span class="ft"> Quando sacrificium nostrum holocaustum fit, et offerimus omnia super intelligibile altare, tanquam imitatores Christi conversationem vitæ nostræ conformantes ei, tunc offertur Domino odor suavissimus.</span></p>
  </aside>

  <aside id="FN9">
    <p class="f"><a class="notebackref" href="#LV1_14"><span class="notemark">***</span> 1:14</a> <span class="fk">Si autem. </span><span class="ft"> ISID. Turtur, caro Christi, secundum illud Salomonis: </span><span class="fk">Pulchræ sunt genæ tuæ sicut turturis: </span><span class="ft"> Columba Spiritum sanctum significat. Unde: </span><span class="fk">Super quem videris Spiritum descendentem sicut columbam, hic est Filius meus. </span><span class="ft"> Turtur ergo columba caro Christi est Spiritui sociata: hæc tria sacrificia offert homo, id est Christus, de bobus scilicet, pecoribus, et avibus. ISICH. </span><span class="fk">in Levit. </span><span class="ft"> Admirabilis verborum subtilitas, etc., </span><span class="fk">usque ad, </span><span class="ft"> contemplantur et sapiunt cœlestia, ubi Christus est in dextera Dei sedens.</span></p>
  </aside>

  <aside id="FN10">
    <p class="f"><a class="notebackref" href="#LV2_2"><span class="notemark">*</span> 2:2</a> <span class="fk">Anima, </span><span class="ft"> etc. A meliori parte totum hominem significat: requirit enim spiritualem et perfectum auditorem, quia anima est sapientiæ capax, non caro. ISID. </span><span class="fk">Anima, </span><span class="ft"> etc. Quartum sacrificium offert anima. Simila Ecclesiam significat, quæ de multis personis quasi granis est collecta, legis et Evangelii mola inter litteram et spiritum separata, per aquam baptismi adunata, chrismate peruncta et solidata spirituali igne; per humilitatem fit accepta hostia. ORIG. </span><span class="fk">hom 2 in Lev. Anima. </span><span class="ft"> Quæ scilicet nec vitulum habet, etc.; usque ad oleo divinæ misericordiæ vel gratiæ. Mystice, significat, sicut ibi: </span><span class="fk">Cunctæ animæ quæ ingessæ sunt cum Jacob in Ægyptum, </span><span class="ft"> etc. Gen. 46. Lucas autem ait: </span><span class="fk">Eramus autem omnes animæ in navi ducentæ septuaginta sex</span><span class="ft"> Act. 27.. Forsitan per animam, Gentilem significat. Supra enim filiis Isræl præcepit, ut sacrificia offerrent cum sanguine. Hic autem qui est sine lege, offerre præcipiens, non dicit homo, sicut supra, sed </span><span class="fk">anima. </span><span class="ft"> Animalis erat Gentilis, non intelligens ea quæ sunt Dei, sed vocatur ad oblationem misericordia Dei, ut percipiat salutem; cum pro peccatis sacrificia disponit, qui nec habet ovem nec capram, turturem vel columbam offerre præcipitur; qui nec habet illud, similam. Non enim jam ex operibus, ut pauper virtutibus, sed sola cognitione Dei salvatur, quæ licet principium sit salutis, tamen thus et oleum, supponendum, ut gratia de eleemosynis et orationibus misceatur. Unde angelus ad Cornelium ait: </span><span class="fk">Orationes tuæ et eleemosynæ tuæ ascenderunt ad Dominum</span><span class="ft"> Act. 10.. In thure interiores curantur passiones, et fumo ejus sanantur occuli ex infirmitate lacrymantes. Oratio quippe animæ passiones sanat, oculos interiores curat ab ignorantia lacrymas ex ægritudine peccati accendentes fugat. </span><span class="fk">Filios, </span><span class="ft"> ministros Ecclesiæ; quia quidquid offerimus, cum sanctis Ecclesiæ doctoribus conferre debemus. Unde Paulus cum apostolis contulit Evangelium, ne in vacuum cucurrisset Gal. 2.. </span><span class="fk">Quorum. </span><span class="ft"> Unitas Ecclesiæ pugillum similæ tollit, quia pro capacitate sensus unusquisque fidelis Scripturæ scientiam debet appetere. Unde: </span><span class="fk">Non plus sapere quam oportet, sed sapere ad sobrietatem. Quorum unus, </span><span class="ft"> etc. Rom. 12.. Notandum quod pugillus similæ et olei, totum vero thus offerri jubetur; quia sapientia quæ in simila, et charitas vel misericordia quæ in oleo signatur, in hac vita non possunt esse plena. Unde: </span><span class="fk">Videmus nunc per speculum in ænigmate: </span><span class="ft"> et, </span><span class="fk">nunc cognosco ex parte, </span><span class="ft"> etc. I Cor. 12.. Olei quoque pars offertur, quia misericordia nunquam impletur, quia etsi miserearis quantum potes, plus tamen debes velle. Charitas etiam quæ oleo figuratur, in præsenti inchoatur, in futuro perficietur. Thus autem totum crematur, quia semper orationi insistitur. </span><span class="fk">Similæ. </span><span class="ft"> Scientiæ vel cognitionis Dei. Accepta enim est scientia a Deo, quam fides comprehendere potest, et sicut qui pugillo vult plus comprehendere, nihil proficit, totum quippe decurrit: sic fides est mensura scientiæ Dei. </span><span class="fk">Credere enim oportet accedentem ad Deum, et quod non est ex fide, peccatum est</span><span class="ft"> Heb. 11.. </span><span class="fk">Memoriale, </span><span class="ft"> etc., cognitionis Dei perfectam scientiam, cujus memores erimus, quæ nunquam destruitur; et eam quæ nunc est, non ut contrariam, destruit, sed partem minimam esse per plenitudinem suam ostendit: </span><span class="fk">Cum enim venerit quod perfectum est, evacuabitur quod ex parte est</span><span class="ft"> I Cor. 13..</span></p>
  </aside>

  <aside id="FN11">
    <p class="f"><a class="notebackref" href="#LV2_3"><span class="notemark">†</span> 2:3</a> <span class="fk">De sacrificio, </span><span class="ft"> etc. ISICH. in Lev. De illa scilicet perfecta et in cœlis abscondita, in Christoque reposita scientia, </span><span class="fk">in quo sunt omnes thesauri sapientiæ et scientiæ absconditi</span><span class="ft"> Col. 2.. </span><span class="fk">Aaron, </span><span class="ft"> montanus interpretatur, id est, altiora de Deo intelligens; vel arcanus, quasi in se legem Dei et eloquia habens: hic sacrificium offerre potest. Sanctum sanctorum, est de oblationibus Domino: partile enim est quod reliquum est, omnes tamen scientias superans et ad perfectionem exaltans</span></p>
  </aside>

  <aside id="FN12">
    <p class="f"><a class="notebackref" href="#LV2_4"><span class="notemark">‡</span> 2:4</a> <span class="fk">Cum obtuleris sacrificium, </span><span class="ft"> etc. ISICH., ibid. Sacrificium Christus pro nobis immolatus. </span><span class="fk">Coctum in clibano</span><span class="ft"> virginis, scilicet utero. Clibanus enim panem suscipit et ignem: sic uterus virginis panem vitæ, id est, Dei verbum, et ignem Spiritus sancti de cœlo suscepit. Unde: </span><span class="fk">Spiritus sanctus superveniet in te, </span><span class="ft"> etc. Luc. 1.. Si ergo offers munus incarnationis Christi, quæ facta est in ventre virginis, non est acceptum Deo, nisi de simila, id est, scientia vel notitia Dei fiat. De hac re siquidem locutionem ab apostolis et a prophetis suscipimus, Verba apostolorum sunt panes, lagana prophetarum. Quanto enim panes laganis, ad nutriendum aptiores, tantum præcellunt verba apostolorum verbis prophetarum. Utrique autem azymi sine fermento scientiæ sæcularis. Utraque tamen in oleo fiunt, concorditer enim ab illis de Christi miseratione scriptum est, quia apostoli et prophetæ scripserunt, sed apostoli plenius scripserunt, qui completum ostenderunt, quod illi nuntiabant futurum. </span><span class="fk">Lagana. </span><span class="ft"> Panis latus et tenuis, qui prophetiam et legem significat, quantum enim distat inter soliditatem panis et tenuitatem lagani, tantum inter Evangelium et verba legis et prophetarum: hæc tamen oleo lita, quia lex et prophetia charitatem Christi prædixerunt, qua in salutem humani generis venit.</span></p>
  </aside>

  <aside id="FN13">
    <p class="f"><a class="notebackref" href="#LV2_5"><span class="notemark">§</span> 2:5</a> <span class="fk">Si oblatio tua fuerit, </span><span class="ft"> etc. ISICH. in Lev. Oblatio de sartagine, etc., usque ad et ideo ab ejus scientia recessit. </span><span class="fk">Similæ conspersæ, </span><span class="ft"> etc. Quia mortuus est et misertus nostri. </span><span class="fk">Absque fermento, </span><span class="ft"> id est, sine macula.</span></p>
  </aside>

  <aside id="FN14">
    <p class="f"><a class="notebackref" href="#LV2_6"><span class="notemark">**</span> 2:6</a> <span class="fk">Divides eam minutatim: </span><span class="ft"> ut sermonem passionum ejus, qui per partes processerunt, dividamus, alapas, scilicet colaphos, sputa et vulnera diligenter distinguamus. </span><span class="fk">Et fundes super, </span><span class="ft"> etc., ut quemadmodum misericorditer pro nobis mortuus est, nos quoque pro fratribus usque ad mortem misereamur. </span><span class="fk">De sartagine. </span><span class="ft"> Sicut enim sartago media inter ignem et cibum, sic quodammodo crux inter impassibilem divinitatem et humanitatem, quæ igne passionis est assata. Et sicut in sartagine mollia durescunt, dura mollescunt, sic in passione crucis lapidea corda mollita, mollia et fluxa solidata. De sartagine ergo sacrificium offerre est de mysterio crucis cum veneratione disputare.</span></p>
  </aside>

  <aside id="FN15">
    <p class="f"><a class="notebackref" href="#LV2_7"><span class="notemark">††</span> 2:7</a> <span class="fk">Sin autem de, </span><span class="ft"> etc. ISICH. in Lev. Sicut in sartagine crucem, etc., usque ad ex misericordia quippe mortem sustinuit, et resurrectionem dispensavit. </span><span class="fk">Sin autem, </span><span class="ft"> etc. Moraliter, similam offert qui in aliquibus communis vitæ usibus bene conversari studet. Hæc oleo conspergenda est, quia omnis anima oleo eget misericordiæ, nec vitam præsentem evadere potest, nisi misericordia cœlestis affuerit. Clibanus autem pondus tentationis exprimit, sartago constantiam et robur animi, craticula multiplicem impugnationem.</span></p>
  </aside>

  <aside id="FN16">
    <p class="f"><a class="notebackref" href="#LV2_11"><span class="notemark">‡‡</span> 2:11</a> <span class="fk">Omnis oblatio. </span><span class="ft"> ORIG. homil. 2 in Lev. Dicat aliquis, etc., usque ad hoc modo verius et perfectius secundum Evangelium sacrificia offers, quæ jam secundum legem non potest offerre Isræl. </span><span class="fk">Fermenti ac mellis. </span><span class="ft"> Nihil voluptuosum, nihil suave placet Deo, sed quod habet aliquid mordacitatis et severitatis. Unde pascha cum amaritudinibus manducatur. </span><span class="fk">Ac mellis. </span><span class="ft"> Gentilis eloquentiæ, quæ voce suavis est, non re. Unde: </span><span class="fk">Favus distillans labia meretricis</span><span class="ft"> Prov. 5.. Quod autem dicitur in Canticis: </span><span class="fk">Mel et lac sub lingua tua</span><span class="ft"> Cant. 4., præsentibus non contradicit. Sub lingua enim dicitur, non in lingua, ut ostendatur paganorum sapientia, et Judæorum littera linguæ Ecclesiæ, id est doctrinæ subjecta esse. Horum non vult integram doctrinam offerre. Unde ait: </span><span class="fk">Non adolebitur in sacrificium, </span><span class="ft"> id est, holocaustum: </span><span class="fk">primitias tantum eorum offeretis. </span><span class="ft"> Primitias enim illius sapientiæ offerimus, non totam, sicut Paulus ad Athenienses, inquit: </span><span class="fk">Sicut vester pœta dixit: hujus et genus sumus. </span><span class="ft"> Quod enim invenit congruum scientiæ Dei, non respuit: non tamen ultra testimonia multiplicavit, quia placuit Deo per stultitiam prædicationis salvos facere credentes; unde Moyses ait: </span><span class="fk">Super altare vero non imponentur, </span><span class="ft"> et cum liceret dici non ponentur, dicit: </span><span class="fk">Non imponentur in odorem suavitatis: </span><span class="ft"> significans, quia si tentaverimus de exterioribus divinitatis adipisci notitiam, tale sacrificium ad altare non ascendit, sed deprimitur in terrenis, quia de terra est. BEDA. in Lev., tom. 2.. Quod mel in Dei sacrificium non offerretur, etc., usque ad imperfecta quæque omittimus.</span></p>
  </aside>

  <aside id="FN17">
    <p class="f"><a class="notebackref" href="#LV2_13"><span class="notemark">§§</span> 2:13</a> <span class="fk">Sale condies nec auferes sal fœderis. </span><span class="ft"> Apostolica sapientia. Unde: </span><span class="fk">Vos estis sal terræ, </span><span class="ft"> etc. Matth. 5.. Sicut omnis cibus sale conditur, ita apostolica doctrina sermo prædicationis. Ideo præcipitur sal in omni sacrificio offerri, ut secundum Apostolicam doctrinam et institutionem et imitationem operis vivamus. Unde Paulus, ait: </span><span class="fk">Imitatores mei estote, sicut et ego Christi</span><span class="ft"> I Cor. 4.. Et alibi: </span><span class="fk">Superædificati super fundamentum apostolorum et prophetarum</span><span class="ft"> Eph. 2.. Unde et legislator non dixit simpliciter sal: sed, </span><span class="fk">sal fœderis Dei tui. </span><span class="ft"> Sicut enim fœdus rationale, sic etiam sal rationale. Testamenti ergo Evangelici et salis Apostolici nos commonere voluit. Oleum in sacrificium offertur, si cum hilaritate offeramus, non ex tristitia aut ex necessitate. Hilarem enim datorem diligit Deus II Cor. 9.. Sal qui stypticam vim habet, et contrarius est melli, jubetur addi sacrificiis: sal symbolum est prudentiæ, quæ restringit et exsiccat voluptatem. </span><span class="fk">In omni oblatione, </span><span class="ft"> etc. Placere enim Deo non poterit quod non ad normam voluntatis ejus correctum fuerit. Nam si in rebus humanis tanta cautela agendum admonuit quidam de mundi hujus sapientibus, ut diceret: Omnis actio temeritate et negligentia vacare debet: quid de Dei rebus æstimandum est? </span><span class="fk">Si autem obtuleris, </span><span class="ft"> etc. ORIG., lib. I in Levit. Secundo in loco primitiarum, etc., usque ad quia littera separabatur a spiritu. ISICH. </span><span class="fk">Confringes in morem, </span><span class="ft"> etc. Non modo præcepit eos Dei notitiam, etc., usque ad per eleemosynam quippe et orationem scientia divina nobis perficitur.</span></p>
  </aside>

  <aside id="FN18">
    <p class="f"><a class="notebackref" href="#LV3_1"><span class="notemark">*</span> 3:1</a> <span class="fk">Quod si hostia, </span><span class="ft"> etc. ORIG. homil. 3 in Levit. Transmissis cæteris, de salutaribus sacrificiis dicit, quæ de animalibus, id est bobus et capris et ovibus offeruntur, et nihil ultra ad immolandum substituitur: nec aves quidem, quæ in offerendis muneribus substitutæ sunt superius. Qui enim salutares offert hostias salutis suæ conscius est: necesse ergo habet ut magna et perfecta offerat, unde Apostolus: </span><span class="fk">Perfectorum autem est cibus solidus</span><span class="ft"> Heb. 5.. ISICH. </span><span class="fk">Quod si hostia, </span><span class="ft"> etc. Sunt secundum leges diversæ hominum conversationes, etc., usque ad oportet enim eas digne conversari, ut perveniant ad salutem. </span><span class="fk">Marem sive feminam, </span><span class="ft"> etc. ISICH. Superius in holocaustum tantum mares offeruntur, etc., usque ad id est infirma opera cum fortioribus.</span></p>
  </aside>

  <aside id="FN19">
    <p class="f"><a class="notebackref" href="#LV3_3"><span class="notemark">†</span> 3:3</a> <span class="fk">Adipem qui, </span><span class="ft"> etc. ID. Oportet intelligibilem adipem offerri, etc., usque ad et per deliberationem massam sanctificemus. </span><span class="fk">Vitalia. </span><span class="ft"> LXX: Ventrem, id est cor, cujus secundo facit mentionem juxta LXX, quia duplicem habet operationem secundum medicos, quia per unam partem alimentum trahit, quam vocant ventrem superiorem: per alteram purgationem discernit, quam vocant ventrem inferiorem. Renes sunt genitalium seminum ministeria, cum ventre et femoribus communicantes. Primum ergo adipem, qui supra ventrem est, et duos renes, et adipem qui super eos est, id est super femora, quæ renibus sunt vicina, jubet offerri: in medio enim femoris et ventris sunt positi.</span></p>
  </aside>

  <aside id="FN20">
    <p class="f"><a class="notebackref" href="#LV3_4"><span class="notemark">‡</span> 3:4</a> <span class="fk">Reticulum jecoris: </span><span class="ft"> Id est, epatis, in quo delectatio vel concupiscentia. Unde juxta LXX pinna epatis cum renibus auferetur: jecur enim in renibus vim operationis ministrat.</span></p>
  </aside>

  <aside id="FN21">
    <p class="f"><a class="notebackref" href="#LV3_6"><span class="notemark">§</span> 3:6</a> <span class="fk">Si vero de ovibus fuerit, </span><span class="ft"> etc. ISICH. Quem præcipiat offerre bovem, etc., usque ad in lumbis quoque operatio generationis.</span></p>
  </aside>

  <aside id="FN22">
    <p class="f"><a class="notebackref" href="#LV3_9"><span class="notemark">**</span> 3:9</a> <span class="fk">Et caudam. </span><span class="ft"> LXX: Lumbum sine macula integrum, ne scilicet aliud offeratur Deo, aliud adversario. Sufficit enim huic ad veniam quæ virtutis sunt non agere; sin autem mala operatur, veniam non consequitur. Unde: </span><span class="fk">Estote simplices sicut columbæ. </span><span class="ft"> Columbæ enim nimiam simplicitatem habent, malitiam nullam. Qui de bobus sacrificium offert, lumbum Deo offerre non eget: quem in bonis operibus constringit et exercet. Qui de capris immolat, non habet lumbum immaculatum quem offerat, quia eum olim peccato maculavit. Qui ergo non fuit in peccatis, immaculatum lumbum offerre potest, non qui peccator fuit. Hac causa in sacrificio pacificorum capras ab agnis distinxit.</span></p>
  </aside>

  <aside id="FN23">
    <p class="f"><a class="notebackref" href="#LV3_17"><span class="notemark">††</span> 3:17</a> <span class="fk">Nec adipem. </span><span class="ft"> Propriam concupiscentiam, id est carnalem habere non debemus: </span><span class="fk">Quisque enim tentatur a concupiscentia sua abstractus et illectus. </span><span class="ft"> Sanguinem prohibet comedi, ne quemquam interficiamus: sanguinem enim edere, bestiarum, id est crudelium, est. Ideo aut omnino additur: ut et proximis parcamus et nobis. Deo autem debet anima immolari, unde jussit sanguinem fundi circa basim altaris.</span></p>
  </aside>

  <aside id="FN24">
    <p class="f"><a class="notebackref" href="#LV4_1"><span class="notemark">*</span> 4:1</a> <span class="fk">Locutusque</span><span class="ft"> etc. </span><span class="fk">Anima quæ peccaverit, </span><span class="ft"> etc. ORIG., hom. 2 in Levit. Recte animam dicit, etc., usque ad et spiritus dux ad virtutem, si eum sequi velit. ISICH. </span><span class="fk">Anima cum peccaverit, </span><span class="ft"> etc. Nihil necessarium legislator omisit, etc., usque ad unde, </span><span class="fk">Qui nescibat peccatum, pro nobis peccatum factus est. </span></p>
  </aside>

  <aside id="FN25">
    <p class="f"><a class="notebackref" href="#LV4_3"><span class="notemark">†</span> 4:3</a> <span class="fk">Si sacerdos, </span><span class="ft"> etc. ORIG. Observandum est quod in peccato pontificis legislator non addit quod ignorans aut nolens peccaverit: neque enim ignorantia in eum cadere potest, qui ut doceret cæteros provectus est. ID. </span><span class="fk">Si sacerdos, </span><span class="ft"> etc. Terror simul et misericordia, etc., usque ad qui conscientia infirmitatis mordetur. Id. </span><span class="fk">Si sacerdos, </span><span class="ft"> etc. Pontifex, sensus pietatis et religionis, etc., usque ad Christi morte reparatur. </span><span class="fk">Vitulum immaculatum Domino, </span><span class="ft"> etc. ID. Secundo invenimus offerri a pontifice vitulum in holocaustum, etc. usque ad in quo passus est Christus.</span></p>
  </aside>

  <aside id="FN26">
    <p class="f"><a class="notebackref" href="#LV4_5"><span class="notemark">‡</span> 4:5</a> <span class="fk">Hauriet quoque de sanguine, </span><span class="ft"> etc. Sanguinem vituli in tabernaculum, id est, in cœlum intulit: cum post resurrectionem cœlos conscendens, vultui Patris astitit, quasi offerens sanguinem passionis, interpellans pro nobis.</span></p>
  </aside>

  <aside id="FN27">
    <p class="f"><a class="notebackref" href="#LV4_6"><span class="notemark">§</span> 4:6</a> <span class="fk">Septies: </span><span class="ft"> pro dimissione, scilicet peccatorum et sub ministratione spiritalium donorum. Sanguis autem passionem significat, secundum illud: </span><span class="fk">Mundus ego sum a sanguine justi hujus. </span><span class="ft"> Et alibi: </span><span class="fk">Sanguis ejus super nos, </span><span class="ft"> etc. De hac aspersione Petrus ait: </span><span class="fk">In obedientiam et aspersionem sanguinis Christi, </span><span class="ft"> etc. </span><span class="fk">Velum, </span><span class="ft"> humanitatem Christi. Nam sicut velum erat inter sancta sanctorum et exterius tabernaculum, ita caro Christi est inter nos, qui exterius tabernaculum sumus, et divinitatem, quæ per sancta sanctorum significatur. Contra velum ergo testimonii sacerdos sanguinem vituli aspersit, quia Christus carnem suam sanguinem passionis cruentavit. </span><span class="fk">Contra velum, </span><span class="ft"> etc. Multis nominibus carnem Domini appellat, quia operatio ejus multa. Unde ipse Dominus seipsum, modo sacrificium Luc. 21., modo pastorem, rursus vitem, deinde panem vitæ et granum tritici, translatis vocabulis nominavit. Joan. 10, 15, 6, 12. Sic et Moyses carnem ejus velum appellavit. Unde Paulus: </span><span class="fk">Initiavit nobis viam per velamen, id est carnem suam</span><span class="ft"> Heb. 10.. Velum quoque sanctuarii exhinc appellatur, quia in eo sancti sanctorum caro figuratur.</span></p>
  </aside>

  <aside id="FN28">
    <p class="f"><a class="notebackref" href="#LV4_7"><span class="notemark">**</span> 4:7</a> <span class="fk">Super cornua. </span><span class="ft"> Hoc altare sedem Dei, id est Seraphin significat, unde Esa: </span><span class="fk">Volavit ad me unus de Seraphin, et in manu ejus calculus, quem forcipe tulit, de altari</span><span class="ft"> Isa. 6.. Thymiama, secundum LXX, compositiones omnium virtutum. Ubi enim decet compositas esse virtutes, nisi in sede Dei? de cœlo namque ad nos descendunt. Unde Jacobus ait: </span><span class="fk">Quæ autem desursum sapientia</span><span class="ft"> Jac. 3.. Quatuor autem virtutes, sapientia, justitia, fortitudo, temperantia, quia cæterarum virtutum genera continent, nominantur cornua: has inungit Deus proprio sanguine confortans, scilicet majori et perfectiori virtute, ut possint contra adversarias potestates fortitudinesque prævalere. </span><span class="fk">Altaris, </span><span class="ft"> etc. Angelicarum virtutum. Si enim homines gratum Deo odorem bonorum operum reddunt, quanto magis sancti angeli in puritate naturæ permanentes? Si autem peccatum quod Christi sanguine piaretur, non admiserunt, per sanguinem tamen ejus nobis pacificati sunt, et numerus eorum reparatus. </span><span class="fk">In basim. </span><span class="ft"> Basis, pars altaris inferior, infirmos homines significat. Sanguine enim Christi non solus numerus angelorum restitutus est, sed et homo redemptus: ideo angelorum quoque redemptio Christus dicitur Col. 1.. </span><span class="fk">Altaris holocausti. </span><span class="ft"> Corporis Christi. Ipse enim est sacerdos, ipse sacrificium, ipse et altare. Sicut enim multa operatur, ita convenienter multis nominibus appellatur. Unde Paulus: </span><span class="fk">Habemus altare de quo non habent potestatem edere qui tabernaculo deserviunt</span><span class="ft"> Heb. 13.: hoc est, corpus Christi, de quo non licet edere Judæis; hoc altare est in introitu tabernaculi, id est cœli, quia per ipsum ingressum habemus in cœlum. </span><span class="fk">Et adipem. </span><span class="ft"> Mystice, delectationes et desideria carnis; quæ tamen omnia non sunt in Christum recipienda, sicut gulæ, et coitus desiderium. Quæ autem habuerat, habuit ex nobis, ut sitim et esuriem, et hujusmodi. Hæc autem Patri obtulit, ad cujus transtulit gloriam, et nobis in exemplum protulit, ut ad Deum desideria nostra referamus.</span></p>
  </aside>

  <aside id="FN29">
    <p class="f"><a class="notebackref" href="#LV4_9"><span class="notemark">††</span> 4:9</a> <span class="fk">Duos renunculos et reticulum, quod est super eos juxta ilia. </span><span class="ft"> ISICH. Quæ fiunt et in sacrificio pacificorum, vel salutari. Et in duo sacrificium dividit, ut sacrificium Christi liceat omnibus imitari tam his scilicet qui inferioris sunt conversationis, quibus sacrificium pacificorum convenit, quam his qui altiora sequuntur, quibus sufficit si sequentia imitantur.</span></p>
  </aside>

  <aside id="FN30">
    <p class="f"><a class="notebackref" href="#LV4_11"><span class="notemark">‡‡</span> 4:11</a> <span class="fk">Pellem vero et omnes carnes cum capite et pedibus et cætera. </span><span class="ft"> Hoc præcipit ut Christum non dividas, sicut quidam dividunt dicentes: Qui de Maria passus, qui de Deo passus non est; </span><span class="fk">Nobis autem unus est Deus Jesus Christus per quem omnia</span><span class="ft"> I Cor. 8.. Caro enim in Domino omnis humanitas est, secundum quod dicitur: </span><span class="fk">Verbum caro factum est</span><span class="ft"> Joan. 1.. Unde ait: </span><span class="fk">Carnes ejus cum capite et pedibus</span><span class="ft"> vel extremis secundum alios, ut per hæc verba, eum qui pro nobis passus est, primum et novissimum esse credamus: ipse enim est ante omnia, et in ipso constant omnia. </span><span class="fk">Cum intestinis et fimo, </span><span class="ft"> LXX: cum ventre et stercore. Venter autem significat mentem; eum ergo qui pro nobis passus est, mentem humanam habuisse minime dubitemus, quod quidam hæreticorum negant. Fimus, peccatum humani generis, signat quod crucifixus in se suscepit. Fimus, cum sit immundus, gerentem non polluit; neque naturæ nostræ est, quamvis in nobis sit: sic peccata nostra, quæ Dominus portavit, aliena ab illo fuerunt, nec eum polluerunt. </span><span class="fk">Intestinis et fimo, </span><span class="ft"> etc. ORIG. Forte ad comparationem, etc., usque ad plenius legislator in sequentibus figurat ejus mysterium.</span></p>
  </aside>

  <aside id="FN31">
    <p class="f"><a class="notebackref" href="#LV4_13"><span class="notemark">§§</span> 4:13</a> <span class="fk">Quod si omnis turba. </span><span class="ft"> ISICH. Idem præcipit in sacrificio turbæ et sacerdotis, etc., usque ad pro ipsis enim crucifixoribus oravit: </span><span class="fk">Pater, ignosce illis quia nesciunt quid faciunt. </span></p>
  </aside>

  <aside id="FN32">
    <p class="f"><a class="notebackref" href="#LV4_21"><span class="notemark">***</span> 4:21</a> <span class="fk">Vitulum efferet extra castra</span><span class="ft"> ID. Sufficit nobis conclusio legis ad manifestanda præsentia, nihil enim præcipitur hic mutari pro peccato multitudinis. Manifestum est quod idem peccatum plebis et sacerdotis intelligit, ideo in utroque idem sacrificium ordinavit.</span></p>
  </aside>

  <aside id="FN33">
    <p class="f"><a class="notebackref" href="#LV4_22"><span class="notemark">†††</span> 4:22</a> <span class="fk">Si peccaverit princeps et fecerit. </span><span class="ft"> ID. Sicut in spontaneis sacrificiis, etc., usque ad sabbatum enim ad otium malorum datum est. ORIG. Princeps iste potest dici vis rationis, quæ intra nos est, quæ si peccet, ut aliquid stultum agamus, sententiam illam timeamus: </span><span class="fk">Vos estis sal terræ. Si vero sal infatuatum fuerit, ad nihilum valet nisi projiciatur foras, et conculcetur ab hominibus. </span><span class="ft"> Matth. 5.</span></p>
  </aside>

  <aside id="FN34">
    <p class="f"><a class="notebackref" href="#LV4_23"><span class="notemark">‡‡‡</span> 4:23</a> <span class="fk">Hircum de capris. </span><span class="ft"> Non capram, facilem scilicet vel mediocrem, sed difficilem et asperam pœnitentiam. Quanto enim quis intellectu præeminet, tanto, si peccat, pro majori culpa majorem pœnam sustinet.</span></p>
  </aside>

  <aside id="FN35">
    <p class="f"><a class="notebackref" href="#LV4_24"><span class="notemark">§§§</span> 4:24</a> <span class="fk">Ponet manum, </span><span class="ft"> etc., per semetipsum peccatum manifestans, et offerens confessionem suam. Ipse autem juxta LXX, non occidit, sed alii; quia illi est necessarium aliorum auxilium, ut pœnitentia suscipiatur, nec sacerdos occidere præcipitur, ait enim: </span><span class="fk">Cumque immolaverit, </span><span class="ft"> etc., nec addidit, quis immolare debeat, licet enim in sacrificio pœnitentiæ alterius uti adjutoriis: unde Jac.: </span><span class="fk">Orate pro invicem, ut salvemini. </span><span class="fk">Ubi solet mactari, </span><span class="ft"> etc. Quia similiter placent Deo digna peccatorum pœnitentia et fortia justorum opera.</span></p>
  </aside>

  <aside id="FN36">
    <p class="f"><a class="notebackref" href="#LV4_25"><span class="notemark">*</span> 4:25</a> <span class="fk">Cornua altaris, </span><span class="ft"> etc. Super crucem offeruntur primitiæ sanguinis qui pro peccato offertur, quia opus crucis et effectus peccatorum nostrorum perfecta remissio est. </span><span class="fk">Et reliquum fundens. </span><span class="ft"> Omnem scilicet pœnitentiam evangelicæ prædicationi tribuens cujus intentio est ut se corrigat et salvetur qui pœnitet. Unde in principio Evangelii Dominus inquit providenter: </span><span class="fk">Pœnitentiam agite, appropinquat enim regnum cœlorum. </span><span class="ft"> Matth. 3.</span></p>
  </aside>

  <aside id="FN37">
    <p class="f"><a class="notebackref" href="#LV4_27"><span class="notemark">†</span> 4:27</a> <span class="fk">Quod si peccaverit, </span><span class="ft"> etc. ORIG. hom. 2. in Levit. Faciens unum ab omnibus mandatis Domini, etc., usque ad cum agnoscit immolare sacrificium laudis. </span><span class="fk">De populo, </span><span class="ft"> etc. ORIG. Ad distinctionem ejus, etc. usque ad propter nos necessarium ducit. </span><span class="fk">Si autem de pecoribus. </span><span class="ft"> ISICH. Oblationi capræ quam offerunt qui de populo sunt, etc., usque ad de capra et ove similia præcipit.</span></p>
  </aside>

  <aside id="FN38">
    <p class="f"><a class="notebackref" href="#LV5_1"><span class="notemark">*</span> 5:1</a> <span class="fk">Si peccaverit anima, </span><span class="ft"> etc. AUG. quæst. 1 in Levit. Videtur dicere peccare hominem, etc., usque ad sed statim subjunxit: </span><span class="fk">Anima quæ tetigerit aliquid immundum, </span><span class="ft"> etc. ISICH. </span><span class="fk">Si peccaverit, </span><span class="ft"> etc. Non repetit quæ superius dixit, etc., usque ad quia alterius peccatis vel errori non debemus consentire, sed arguere.</span></p>
  </aside>

  <aside id="FN39">
    <p class="f"><a class="notebackref" href="#LV5_2"><span class="notemark">†</span> 5:2</a> <span class="fk">Anima qui tetigerit. </span><span class="ft"> ISICH. Non corporis, etc., usque ad sed potest dicere cum David: </span><span class="fk">Anima nostra sicut passer erepta est de laqueo venantium</span><span class="ft"> Psal. 123.. GREG. lib. XXXII Moral., cap. 4 tom. 2. Juramentum proferre est voto nos divinæ servitutis alligare, etc., usque ad igni doloris ardemus.</span></p>
  </aside>

  <aside id="FN40">
    <p class="f"><a class="notebackref" href="#LV5_4"><span class="notemark">‡</span> 5:4</a> <span class="fk">Anima quæ juraverit, </span><span class="ft"> etc. AUG., quæst. 2 in Levit. Quid est quod pro tacito perjurio, vel tacto morticino, vel aliquo immundo nullum sacrificium præcipitur? Pro eo vero quod quisque falsum nesciens jurat, agnam vel capram offerri decernit? an pro omnibus supradictis hoc sacrificium oportet intelligi? Omnibus enim enuntiatis intulit sacrificium expiationis. </span><span class="fk">Intellexerit delictum. </span><span class="ft"> ISICH. Notandum quod delictum, etc., usque ad sicut sequentia ostendunt.</span></p>
  </aside>

  <aside id="FN41">
    <p class="f"><a class="notebackref" href="#LV5_7"><span class="notemark">§</span> 5:7</a> <span class="fk">Sin autem non potuerit, </span><span class="ft"> etc. ID. Hoc adjiciamus, ut si quid horum princeps peccaverit, hircum offerat de capris, condignam scilicet pœnitentiam sibi, qui nec peccare debuit, nec communicare aliis, nec subditos ad peccandum provocare. Quod ergo evenire non debuit, indiscussum reliquit. </span><span class="fk">Sin autem, </span><span class="ft"> etc. ID. Qui non potest affligere se continue, etc., usque ad quia seipsum plenissime Deo sacrificat.</span></p>
  </aside>

  <aside id="FN42">
    <p class="f"><a class="notebackref" href="#LV5_8"><span class="notemark">**</span> 5:8</a> <span class="fk">Retorquebit caput</span><span class="ft"> GREG., hom. in Ezech. Mors Christi ad conjunctionem sui corporis, etc., usque ad omnes nos sibi verius in ipsam mortem suam conjunxit. GREG. </span><span class="fk">Retorquebit, </span><span class="ft"> etc. In sacrificio Dei turtur esse debemus, ut caput nostrum ad pennulas retorqueatur, id est, sensus ad virtutes. Per caput, mentem intelligimus, quia sicut caput corpus, ita mens actiones regit. Sed caput collo inhæret, nec funditus abscinditur, quia mens nostra a carnis delectatione est separanda, non a carnis necessaria cura, nec curam carnis faciamus in desideriis Rom. 13.. Caput ergo turturis partim abscindatur, et partim collo inhæreat. </span><span class="fk">Abrumpatur, </span><span class="ft"> etc. Vult nos non servire corpori, sed abrumpi vel retorqueri, ne lex peccati regnet in membris nostris. Quia vero corpus nostrum non debemus odio habere, nec diaboli facturam secundum hæreticos existimare, sed menti supponere, non præcipit separari corpus a collo, utrumque enim unius ejusdemque creatura est.</span></p>
  </aside>

  <aside id="FN43">
    <p class="f"><a class="notebackref" href="#LV5_9"><span class="notemark">††</span> 5:9</a> <span class="fk">Fundamentum, </span><span class="ft"> etc. LXX, basim, quod est Evangelium, quia, secundum intentionem sacrificii Christi et Evangelii, debet sacrificium pro peccatis offerri. Unde addit: </span><span class="fk">Quia pro peccato est, </span><span class="ft"> nihil enim sic a peccato eripit, quemadmodum imitatio Christi et obedientia Evangelicæ prædicationis. </span><span class="fk">Quod si non quiverit. </span><span class="ft"> Quia non omne tempus ad pœnitentiam facile, quando scilicet ipsa pœnitentia abutimur, et fructum ejus, ad peccatum redeuntes, abolemus, legislator innuit dicens: </span><span class="fk">Quod si non quiverit manus ejus, </span><span class="ft"> etc. AUG. quæst. 8 in Levit., tom. 3. Quæritur utrum ubique accipiendum sit quod dictum est, etc., usque ad ut cætera omnia ab istis ad illam generalitatem pertinerent.</span></p>
  </aside>

  <aside id="FN44">
    <p class="f"><a class="notebackref" href="#LV5_11"><span class="notemark">‡‡</span> 5:11</a> <span class="fk">Ephi. </span><span class="ft"> ISICH. Mensura est trium mensurarum, etc., usque ad non perire eos qui sub manu ejus fuerint. </span><span class="fk">Non mittet in eum, </span><span class="ft"> etc. Quasi: non est hæc perfecta pœnitentia, ideo oleum non habet, id est, spiritualem lætitiam hilaritatis, nec thus, quia nec confidendum est ei in orationibus: sed tradat, qui offert oblationem, sacerdoti, id est, spem salutis committat divinæ pietati. </span><span class="fk">Qui pro peccato. </span><span class="ft"> Quia nescit utrum boni odoris sit oratio ejus qui frequenter prævaricatur. Unde: </span><span class="fk">Quis scit si convertatur et ignoscat Deus, et relinquat post se benedictionem</span><span class="ft"> Joan. 3.? Non sinit ergo desperare nec tamen præsumere, ne iterum negligentes sint.</span></p>
  </aside>

  <aside id="FN45">
    <p class="f"><a class="notebackref" href="#LV5_12"><span class="notemark">§§</span> 5:12</a> <span class="fk">Pugillum. </span><span class="ft"> In pugillo Scriptura significatur, quo scribitur. Scriptum est autem: </span><span class="fk">Non dico tibi septies, sed usque septuagies septies</span><span class="ft"> Matth. 28.. Per pugillum ergo innuit Deum exorandum esse, ut meminerit scriptæ misericordiæ suæ, ut eam nobis donet: sicut fratribus donari jubet; hoc enim orantem mundabit sacerdos magnus.</span></p>
  </aside>

  <aside id="FN46">
    <p class="f"><a class="notebackref" href="#LV5_13"><span class="notemark">***</span> 5:13</a> <span class="fk">Anima si prævaricans, </span><span class="ft"> etc. ISICH. Ab omni peccato abstinendum est, sed maxime ab eo quod contra sancta committitur: quantum autem sit horrendum oblatio testatur. Nusquam enim a principio historiæ, nisi hoc in loco, aries offerri jubetur, in quo necessitas et utilitas sacrificii perhibetur: non offertur hic hircus, non capra, non ovis, non par turturum, aut duo pulli columbarum. </span><span class="fk">Cæremonias per, </span><span class="ft"> etc. ORIG. Multæ species sanctificationis sunt. Est oleum, quo ungitur solum tabernaculum; et thymiama, de quo dicitur: </span><span class="fk">Quicunque talem compositionem fecerit, peribit de populis suis: </span><span class="ft"> panes quoque propositionis soli mares comedunt, qui sunt de stirpe Aaron. Mystice autem in his quæ sanctificata sunt, peccat, qui in sacro loco aliquid irreverenter usurpat, vel res divinas indigne tractat.</span></p>
  </aside>

  <aside id="FN47">
    <p class="f"><a class="notebackref" href="#LV5_15"><span class="notemark">†††</span> 5:15</a> <span class="fk">Duobus siclis. </span><span class="ft"> Duo sicli, duo præcepta charitatis sunt, quibus peccator emit sibi confidentiam remissionis. Nihil enim valet pœnitentia sine gratia remissionis; unde juxta LXX aries quinquaginta siclis emitur, quia per pœnitentiam et geminæ charitatis observantiam perfecta requies acquiritur, quando remissio peccatorum datur. LXX, </span><span class="fk">argenti quinquaginta siclis, siclo sancto. </span><span class="ft"> Nemo enim acquirit Domini sacrificium nisi per Spiritum sanctum, quia </span><span class="fk">nemo potest dicere Dominus Jesus nisi in Spiritu sancto</span><span class="ft"> I Cor. 12.. Quinquaginta vero Spiritus sancti adventum significat, quia die Pentecostes, id est, quinquagesima ad apostolos venit. LXX: </span><span class="fk">siclo sancto. </span><span class="ft"> In siclo sancto, Spiritus sancti virtutem et operationem significavit. </span><span class="fk">Siculus 20 obolorum est, </span><span class="ft"> vicenarius obnoxius peccati non est: unde qui de Ægypto exierunt, cum essent viginti annorum, peccati populi pœnam non susceperunt Num. 14.; mundus quippe est ab omni peccato spiritualis homo.</span></p>
  </aside>

  <aside id="FN48">
    <p class="f"><a class="notebackref" href="#LV5_16"><span class="notemark">‡‡‡</span> 5:16</a> <span class="fk">Et quintam partem, </span><span class="ft"> etc. ISICH. Qui vase sancto vel cibo, etc., usque ad sic enim pro peccato nostro deprecabitur.</span></p>
  </aside>

  <aside id="FN49">
    <p class="f"><a class="notebackref" href="#LV5_17"><span class="notemark">§§§</span> 5:17</a> <span class="fk">Anima si peccaverit, </span><span class="ft"> etc. ID.. Videtur oblitus quod præceperat: pro quibus enim peccatis capram vel ovem offerri præcepit, nunc arietem offerri præcipere videtur; sed nec oblitus est anteriora, nec contraria præcepit: ibi enim per animam, Gentilem significavit: hic autem eum qui per ignorantiam transgreditur mandata legis. AUG. quæst. 7 in Levit. Quæritur quomodo discernitur hoc delictum ab eis quæ generaliter complexus est, etc., usque ad vel aliqua in sacris servitiis.</span></p>
  </aside>

  <aside id="FN50">
    <p class="f"><a class="notebackref" href="#LV5_18"><span class="notemark">*</span> 5:18</a> <span class="fk">Offeret arietem, </span><span class="ft"> etc. Superius præcepit ut pœnitens capram offerret, hic arietem immolari jubet, quia nihil prodest asperitatem pœnitentiæ immolare, nisi statueris in Christi immolatione plenam confidentiam habere.</span></p>
  </aside>

  <aside id="FN51">
    <p class="f"><a class="notebackref" href="#LV6_1"><span class="notemark">*</span> 6:1</a> <span class="fk">Locutus est, </span><span class="ft"> etc. </span><span class="fk">Anima quæ peccaverit, </span><span class="ft"> etc. ISICH. Idem peccatum est quod in sancta, etc., usque ad simile est rapinæ. ORIG. hom. 4 in Levit. </span><span class="fk">Anima quæ peccaverit, </span><span class="ft"> etc. Ego puto quod animam nostram, etc., </span><span class="fk">usque ad: Nemo enim mittit vinum novum in utres veteres. </span><span class="fk">Rem perditam, </span><span class="ft"> etc. ORIG. LXX: </span><span class="fk">perditionem. </span><span class="ft"> Laborant hæretici in Scripturis perditionem invenire, unde possint errorem astruere: sed forte ecclesiastica verba audientes resipiscunt, et quod invenerant, perditionem esse intelligunt et reddunt, id est, auctori suo dimittunt.</span></p>
  </aside>

  <aside id="FN52">
    <p class="f"><a class="notebackref" href="#LV6_5"><span class="notemark">†</span> 6:5</a> <span class="fk">Et quintam insuper partem, </span><span class="ft"> etc. Linguam, scilicet in qua unus de quinque sensibus: hæc offertur, ut de cætero non peccet, quia per ipsam unumquodque prædictorum commissum est. ORIG. LXX: non </span><span class="fk">quintam partem, </span><span class="ft"> sed </span><span class="fk">quintas, </span><span class="ft"> ut bis quinque, etc., usque ad unum Deum referamus.</span></p>
  </aside>

  <aside id="FN53">
    <p class="f"><a class="notebackref" href="#LV6_8"><span class="notemark">‡</span> 6:8</a> <span class="fk">Locutusque est Dominus ad Moysen, dicens. </span><span class="ft"> ISICH. Hic de jugi sacrificio loquitur, etc., usque ad et totam vitam suam ad perfectionem componat.</span></p>
  </aside>

  <aside id="FN54">
    <p class="f"><a class="notebackref" href="#LV6_10"><span class="notemark">§</span> 6:10</a> <span class="fk">Lineis, </span><span class="ft"> non laneis, tunicam et feminalia linea vult esse, non lanea Exod. 28.. Vestis enim linea habilis et mollis est, et adhærens corpori; lanea autem aspera, quia habiles multumque cohærentes sunt animæ justitia et castitas. Linea quoque vestis facile potest haberi, sic et virtutes, si quis voluerit eas consequi. </span><span class="fk">Tolletque cineres, </span><span class="ft"> etc. Cinis consummatio boni operis. Cineres extra castra efferet Aaron, qui post hanc vitam bona opera per Christum pontificem magnum Deo Patri præsentant. Et ibi in favillam rediguntur, dum assistit vultui Dei pro nobis. Castra enim sunt præsens vita, in qua semper contra spirituales nequitias pugnamus Heb. 9.. Juxta altare ponuntur, dum consummatio bonorum operum in arca cordis reconditur. Altare enim in hoc loco cor significat. </span><span class="fk">Gloria nostra hæc est testimonium conscientiæ, </span><span class="ft"> etc. Eph. ult.</span></p>
  </aside>

  <aside id="FN55">
    <p class="f"><a class="notebackref" href="#LV6_11"><span class="notemark">**</span> 6:11</a> <span class="fk">Indutusque aliis. </span><span class="ft"> ORIG. Observandum quod aliis indumentis utitur sacerdos in sacrificiorum mysterio, et aliis quando procedit ad populum. Unde: </span><span class="fk">Sapientiam loquimur inter perfectos</span><span class="ft"> II Cor. 1.. Et alibi: longe inferiori stola indutus, </span><span class="fk">nihil judicavi, </span><span class="ft"> inquit, </span><span class="fk">me scire inter vos, nisi Jesum Christum, et hunc crucifixum</span><span class="ft"> II Cor. 1..</span></p>
  </aside>

  <aside id="FN56">
    <p class="f"><a class="notebackref" href="#LV6_12"><span class="notemark">††</span> 6:12</a> <span class="fk">Ignis in. </span><span class="ft"> AUG. quæst. 12 in Levit. Non vult ignem prorsus exstingui, sed cum usque mane arserit holocaustum, ablatis reliquis iterum renovati, quo ardeant alia quæ imponuntur. </span><span class="fk">Quem nutriet sacer. </span><span class="ft"> Allegorice. Mane judicatus est Christus, vespere crucifixus. Ignis ergo mane et vespere subjicitur: quia charitas Dei in nobis nutritur, dum Christum mane judicatum, vespere crucifixum, recolimus. GREG. lib. XXV Moral., cap. 7. Altare Dei cor nostrum est, etc., usque ad ut quo magis videtur Deus, magis diligatur. </span><span class="fk">Et imposito holocausto desuper adolebit, </span><span class="ft"> etc. AUG., quæst. 13 in Levit. Videndum est utrum nullus dies prætermitteretur, etc., usque ad quod mirum est si taceret, nec admoneret talia vespere offerri.</span></p>
  </aside>

  <aside id="FN57">
    <p class="f"><a class="notebackref" href="#LV6_14"><span class="notemark">‡‡</span> 6:14</a> <span class="fk">Hæc est. </span><span class="ft"> Videtur legislator iterare quæ dixit, memoriam renovans repetitione mandati, et ostendens utilitatem et necessitatem legis. Interponit tamen aliquid novi in quo mandatum necessarium et inexcusabile innuit. Sicut ergo de holocaustis sacrificia iteravit, permiscens eis assiduitatem, ut est illud: </span><span class="fk">Ignis in altari semper ardeat et nunquam deficiat: </span><span class="ft"> sic in sacrificio similæ, id est theologiæ addit, quia oportet in loco tantum sancto, et a masculo comedi. </span><span class="fk">Et coram. </span><span class="ft"> Secundum quod Christus revelaverit, qui est verum altare. In his ergo theologiam constituamus quæ nobis tradidit Christus incarnatus, ut Patrem in eo, et ipsum in Patre cogitemus, et quia Spiritus est Filii et a Patre procedit.</span></p>
  </aside>

  <aside id="FN58">
    <p class="f"><a class="notebackref" href="#LV6_16"><span class="notemark">§§</span> 6:16</a> <span class="fk">Reliquam, </span><span class="ft"> etc., ut non ex toto a theologia cessemus, quia summa scientiæ in futurum conversatur. </span><span class="fk">In loco. </span><span class="ft"> Ecclesia, quæ est introitus et vestibulum cœli, in ea oportet de divinitate loqui, unde psal. LXVII: </span><span class="fk">In ecclesiis benedicite Deo, </span><span class="ft"> est quisque sibi domestica ecclesia, dum a terrenis negotiis cessat: hic sibi de Deo loqui et theologiam exercere potest. Tales sunt quibus pars sacrificii datur, de Deo, scilicet, meditari et loqui.</span></p>
  </aside>

  <aside id="FN59">
    <p class="f"><a class="notebackref" href="#LV6_17"><span class="notemark">***</span> 6:17</a> <span class="fk">Sicut pro peccato. </span><span class="ft"> Simile innuit hoc sacrificium ei, quod et pro peccato et pro delicto: sermo enim de Deo maxime ad expiationem et ad emundationem animæ habetur, quando oleo et thuri, id est, eleemosynæ et orationi, sacrificium verbi Dei, id est, theologiæ, conjunguntur.</span></p>
  </aside>

  <aside id="FN60">
    <p class="f"><a class="notebackref" href="#LV6_18"><span class="notemark">†††</span> 6:18</a> <span class="fk">Mares tantum. </span><span class="ft"> Non omnium est de Deo disputare, sed eorum qui nihil femineum, nihil fluxum in cogitationibus vel operibus habent. </span><span class="fk">Legitimum ac sempiternum est. </span><span class="ft"> De Deo enim disputare præsumere non debemus, dum per sæculares phantasias a masculorum dignitate declinamus. </span><span class="fk">Omnis qui tetigerit. </span><span class="ft"> ISICH. Hoc ad litteram stare non potest: nunquid enim si tetigerit homicida aut profanus sanctificabitur? nullus enim excipitur. Sed Christus, in cujus typo hæc præcesserunt, immolatur: hujus carnem qui tetigerit, id est, qui fideli corde totam spem salutis in passione ejus et resurrectione posuerit, continuo sanctificabitur. ID. </span><span class="fk">Omnis qui, </span><span class="ft"> etc. Omnis commemoratio Dei sanctificationem præstat. Unde: </span><span class="fk">Sanctificatur autem per verbum Dei et orationem. </span><span class="ft"> Sed cum dicit, tangentem sanctificari, plane ostendit quia disputando de Deo, id est, theologizando, sufficit nobis tantum tangere: qui enim vult calefieri, si manum in ignem miserit, pro calefactione adustionem sustinebit. </span><span class="fk">Hæc est oblatio. </span><span class="ft"> AUG., quæst. 14 in Levit. Alia sunt sacrificia quæ commemoravit in Exod., quibus per septem dies sanctificantur sacerdotes, ut fungantur sacerdotio. Aliud est quod commemorat, quod offerat summus sacerdos, quando constituitur, id est quando ungitur: unde addit: </span><span class="fk">In die qua unxerit eum, </span><span class="ft"> non eos, cum etiam secundos sacerdotes ungi præcipiat; hoc sacrificium est sempiternum per successionem, scilicet sacerdotum. Vel quia quod signat est sempiternum. </span><span class="fk">Hæc est, </span><span class="ft"> etc. Aaron mons fortitudinis, id est, Christus; filii ejus omnes fideles; dies unctionis, tempus incarnationis, quo unctus est oleo lætitiæ præ participibus suis. </span><span class="fk">Ephi. </span><span class="ft"> Christi humanitatem. Ephi quidem tres modios capiens significat Trinitatem, si tamen ephi Domini caro est, ut demonstretur divinitatis eminentia, et Dominicæ carnis cum ea inseparabilitas, nihilominus sacrificium perpetuum est. Una enim oblatione consummavit in sempiternum sanctificatos: unde et </span><span class="fk">salvare in perpetuum potest. </span><span class="fk">In sacrificio. </span><span class="ft"> ORIG. Lex Moysi sacrificium est sacerdotis, etc., usque ad in quo nihil sit remissum, nihil luxuriosum Matth. 16.. </span><span class="fk">Mane. </span><span class="ft"> Mane cœpit passio Domini ex quo in atrio Caiphæ alapis cæsus est, et usque ad vesperum protelata est, tenebris enim eam interpolantibus, a sexta hora usque ad horam nonam in mane et vespere dividitur.</span></p>
  </aside>

  <aside id="FN61">
    <p class="f"><a class="notebackref" href="#LV6_21"><span class="notemark">‡‡‡</span> 6:21</a> <span class="fk">Quæ in sartagine. </span><span class="ft"> GREG. hom. 12 in Ezech. Nullum Deo tale sacrificium est, etc., usque ad holocaustum Deo deputatur.</span></p>
  </aside>

  <aside id="FN62">
    <p class="f"><a class="notebackref" href="#LV6_22"><span class="notemark">§§§</span> 6:22</a> <span class="fk">Sacerdos. </span><span class="ft"> LXX: </span><span class="fk">Sacerdos unctus pro eo ex filiis ejus faciet ea. </span><span class="ft"> Christus enim </span><span class="fk">pro</span><span class="ft"> Aaron est, non in loco ejus, quia transtulit in se sacerdotium, et abstulit Aaron. </span><span class="fk">Ex filiis ejus, </span><span class="ft"> quia de Jacob per Mariam descendit et ex eadem tribu. </span><span class="fk">Qui patri. </span><span class="ft"> Unus Dominus Jesus Christus, per quem omnia Rom. 11.. Dominus enim gloriæ crucifixus est, et incarnati Verbi passio est, quæ fuit in carne Christi: </span><span class="fk">Qui semetipsum totum exinanivit, formam servi accipiens et obediens patri usque ad mortem crucis. </span></p>
  </aside>

  <aside id="FN63">
    <p class="f"><a class="notebackref" href="#LV6_23"><span class="notemark">*</span> 6:23</a> <span class="fk">Omne enim. </span><span class="ft"> Quæcunque in sacrificio pacificorum in hoc quoque jubet fieri. </span><span class="fk">Nec quisquam. </span><span class="ft"> Quod comeditur comminuitur: sacrificium Christi comminuit, qui pro peccatis mortuum dicit, cum peccatum non fecerit. ORIG. </span><span class="fk">Nec quisquam comedet. </span><span class="ft"> Sacrificium in hoc loco Verbum ipsum accipiendum est, et doctrina, de qua nullus edit, id est, disputat vel retractat; sed holocaustum est. Quidquid enim dixit, quidquid statuit, æterna consecratione perdurat. </span><span class="fk">Sacerdos qui, </span><span class="ft"> etc. AUG. quæst. 18 in Levit. Non quod imponit, etc., usque ad hoc et modo breviter commemorat. ORIG. homil. 5 in Levit. Quædam hostiarum sunt solius Dei, etc., usque ad melius ista igni reservamus.</span></p>
  </aside>

  <aside id="FN64">
    <p class="f"><a class="notebackref" href="#LV6_27"><span class="notemark">†</span> 6:27</a> <span class="fk">Quidquid tetigerit. </span><span class="ft"> Quamvis oblatio sit alterius, id est pœnitentis, sanctificabitur etsi non pœniteat. Similiter si parvulus baptizatus fuerit, qui per se nondum peccavit, mundatur ab originali </span><span class="fk">Si de sanguine, </span><span class="ft"> id est, si substantia carnis peccatis fuerit maculata. Unde: </span><span class="fk">Vestimentum mistum sanguine erit in combustione, et cibus ignis</span><span class="ft"> Isa. 9. infernalis, scilicet lavabitur in loco sancto, id est spem habebit in baptismo, qui non solum præterita abluit, sed instruit ut de futuris pœnitere possit.</span></p>
  </aside>

  <aside id="FN65">
    <p class="f"><a class="notebackref" href="#LV6_28"><span class="notemark">‡</span> 6:28</a> <span class="fk">Vas autem fictile, </span><span class="ft"> etc. Infirmus: scilicet, imbecillis, qui peracta pœnitentia relabitur ad peccata, his confringendus est terrore judicii.</span></p>
  </aside>

  <aside id="FN66">
    <p class="f"><a class="notebackref" href="#LV6_29"><span class="notemark">§</span> 6:29</a> <span class="fk">Omnis masculus, </span><span class="ft"> etc. Sacerdos integrum sacrificium offerens et comedens, Christus est, qui nostram pœnitentiam offert, et comedit peccatorum salutem. Carnes autem sacrificii, quia pertinent ad pœnitentiam, omnis masculus de sacerdotibus comedit, fortis, scilicet et strenuus, cui dicitur: </span><span class="fk">Viriliter age, et confortetur cor tuum, et sustine Dominum</span><span class="ft"> Psal. 26..</span></p>
  </aside>

  <aside id="FN67">
    <p class="f"><a class="notebackref" href="#LV6_30"><span class="notemark">**</span> 6:30</a> <span class="fk">Non comedetur, </span><span class="ft"> etc. Quia ad Christum pertinet, qui propria auctoritate, et propria divinitatis virtute remissionem tribuit. Ejus enim passio, per quam nobis procuratur remissio, non fuit hominis puri, sed Dei incarnati. Ideo non editur ab hominibus, sed igne consumitur, quia remissionem dare Dei solius est, qui per ignem significatur, </span><span class="fk">Deus enim noster ignis consumens est</span><span class="ft"> Deut. 4..</span></p>
  </aside>

  <aside id="FN68">
    <p class="f"><a class="notebackref" href="#LV7_1"><span class="notemark">*</span> 7:1</a> <span class="fk">Delicto. </span><span class="ft"> ISICH. Delictum aliquando dicit, etc., usque ad oblatio autem renum et pinnulæ epatis et femorum sanctimonia est. ORIG. quæst. 5 in Levit. Quidam dicunt esse delictum cum non facimus quod debemus: peccatum vero cum non facimus quod non debemus, sed non ubique hoc observatur.</span></p>
  </aside>

  <aside id="FN69">
    <p class="f"><a class="notebackref" href="#LV7_2"><span class="notemark">†</span> 7:2</a> <span class="fk">Sanguis ejus, </span><span class="ft"> etc. ISICH. Quæcunque fiunt in sacrificio pacificorum, in hoc quoque jubet fieri.</span></p>
  </aside>

  <aside id="FN70">
    <p class="f"><a class="notebackref" href="#LV7_7"><span class="notemark">‡</span> 7:7</a> <span class="fk">Sicut pro peccato, </span><span class="ft"> etc. AUG., quæst. 20 in Levit. Peccatum est perpetratio mali, delictum desertio boni. Sicut enim aliud est declinare a malo, aliudque facere bonum, ita et aliud abstinere a bono, et aliud facere malum, et illud delictum hoc peccatum sit. Vel delictum est quod ignoranter, peccatum quod scienter committitur. ORIG., ubi supra. </span><span class="fk">Sicut pro peccato, </span><span class="ft"> etc. Similiter jubentur adipes arietis, usque ad id est, quod a via peccati peccatorem convertunt. </span><span class="fk">Ad sacerdotem, </span><span class="ft"> etc. Christum, qui pro nobis propitiatio factus est. In ipso ergo omne sacrificium ministratur, et agitur, et quod ex pœnitentia consequitur, ad eum refertur. Ipse enim, ut nos salvaret, venit dicens: </span><span class="fk">Non veni vocare justos, sed peccatores</span><span class="ft"> Matth. 9.. </span><span class="fk">Holocausti victimam. </span><span class="ft"> ISICH. Non bonum scilicet aut ovium, etc., usque ad cujus respectu patientiam habemus in passionibus.</span></p>
  </aside>

  <aside id="FN71">
    <p class="f"><a class="notebackref" href="#LV7_9"><span class="notemark">§</span> 7:9</a> <span class="fk">Habebit pellem. </span><span class="ft"> Circumstantiam divitiarum, quas debent offerre vero sacerdoti, qui volunt holocaustum fieri. Sathan circumstantia divitiarum pellem nominavit, dicens: </span><span class="fk">Pellem pro pelle, et omnia quæ habet homo, dabit pro anima sua</span><span class="ft"> Job 2.. Hanc dedit Job ut pellem, id est patientiam retineret, quæ pellis dicitur ex qua fiunt multa utilia. </span><span class="fk">Et quidquid in craticula, </span><span class="ft"> etc. Quia hæc theologiæ incarnationis proxima sunt, necessario offerentis sacerdotis sunt, id est Christi nati, passi, et qui resurrexit.</span></p>
  </aside>

  <aside id="FN72">
    <p class="f"><a class="notebackref" href="#LV7_10"><span class="notemark">**</span> 7:10</a> <span class="fk">Sive oleo conspersa, </span><span class="ft"> etc. ORIG. hom. 5 in Levit. Sacrificium jubetur fieri in oleo etc., usque ad alter in sartagine, tertius in craticula. ISICH. Conspersum oleo sacrificium de simila dicit, etc., usque ad filiis Aaron deputavit.</span></p>
  </aside>

  <aside id="FN73">
    <p class="f"><a class="notebackref" href="#LV7_12"><span class="notemark">††</span> 7:12</a> <span class="fk">Si pro gratiarum actione fuerit oblatio. </span><span class="ft"> Ad litteram pro gratiarum actione fit oblatio, cum quis de magna tribulatione liberatus gratias agit, sicut Moyses post transitum maris Rubri Exod. 15..Mystice quoque, qui majora crimina non commiserit, Dei misericordiæ laudes persolvit, qui se immunem ab horrendis criminibus custodivit. </span><span class="fk">Et lagana azyma uncta oleo. </span><span class="ft"> Panem, scilicet tenuem et latum, qui scientiam prophetarum significat. Quantum autem distat inter soliditatem panis et teneritudinem lagani, tantum inter scientiam veteris et Novi Testamenti; panes ergo sparguntur oleo, lagana unguntur, quia majus est lumen et gratia Novi Testamenti quam veteris. </span><span class="fk">Coctamque similam, et collyridas olei, </span><span class="ft"> etc. Divinam scilicet sapientiam, quæ coquitur igne charitatis. Nam Christus Dei sapientia propter nimiam charitatem se tradit morti.</span></p>
  </aside>

  <aside id="FN74">
    <p class="f"><a class="notebackref" href="#LV7_14"><span class="notemark">‡‡</span> 7:14</a> <span class="fk">Offeretur Domino, et erit sacerdotis, </span><span class="ft"> etc. LXX: </span><span class="fk">Et offeret de omnibus muneribus suis laudationem Dei sacerdoti profundenti sanguinem salutaris illi erit. Non enim volentis neque currentis, sed Dei miserentis est</span><span class="ft"> Rom. 9.. Christo autem ministranti et perficienti sacrificium primitiæ offerendæ sunt.</span></p>
  </aside>

  <aside id="FN75">
    <p class="f"><a class="notebackref" href="#LV7_15"><span class="notemark">§§</span> 7:15</a> <span class="fk">Cujus carnes eadem comedentur die, </span><span class="ft"> etc. ORIG., ubi supra. Alius animæ cibus est lactis, etc., </span><span class="fk">usque ad: Sint, </span><span class="ft"> inquit, </span><span class="fk">nova et vetera. </span><span class="fk">Usque mane. </span><span class="ft"> Futurum sæculum, ubi erit verus dies qui nocti hujus sæculi succedit, non vult nostram vitam imperfectam relinqui per quam nos oportet salvari: in futuro enim non licebit operari.</span></p>
  </aside>

  <aside id="FN76">
    <p class="f"><a class="notebackref" href="#LV7_16"><span class="notemark">***</span> 7:16</a> <span class="fk">Si voto vel sponte, </span><span class="ft"> etc. Omne sacrificium pacificorum, vel salutare spontaneum est, unde inter dona superius positum est. Sed gratiarum actionis vel laudis sacrificium, quamvis species ejus sit, quia rationabile est, voluntarium non dicitur: quia, cum rationales sumus, debitum quodammodo præcipuum Creatori debemus rationabile sacrificium. </span><span class="fk">Eadem similiter. </span><span class="ft"> Quia quidam post hujus vitæ finem aliam talem descripserunt, introducentes quoddam sæculum mille annorum in quo Jerusalem ædificatur et templum ejus, et sancta sanctorum restaurabuntur, et sacrificia offerentur. Sed si quis hoc credit, et quodammodo in mente comedit, sperans se eo tempore comedere, quod est impossibile, oblatio ejus non suscipitur, quia polluta, peccatum quoque contrahit, unde ait: </span><span class="fk">Quæcunque anima tali se edulio contaminaverit, </span><span class="ft"> etc. </span><span class="fk">Sed et si quid, </span><span class="ft"> etc. ORIG., ubi supra. Duos dies, quibus licet vesci carnibus sacrificii, etc., usque ad non ergo assumam nobis cunctorum scientiam.</span></p>
  </aside>

  <aside id="FN77">
    <p class="f"><a class="notebackref" href="#LV7_17"><span class="notemark">†††</span> 7:17</a> <span class="fk">Tertius invenerit dies. </span><span class="ft"> Futurum sæculum in quo generalis resurrectio, quam Christi resurrectio significavit. Mane facto tertii diei, tunc quod reliquum est igne consumetur: quodcunque enim salutare imperfectum reliquerimus, aut malum fecerimus, tanquam ligna, fenum, aut stipula, igne consumetur: nos autem detrimentum patiemur I Cor. 3..</span></p>
  </aside>

  <aside id="FN78">
    <p class="f"><a class="notebackref" href="#LV7_19"><span class="notemark">‡‡‡</span> 7:19</a> <span class="fk">Caro quæ, </span><span class="ft"> etc. ORIG., hom. 5 in Levit. Carnes sanctæ divina verba intelliguntur, usque ad et aliena immunditia pollutus est.</span></p>
  </aside>

  <aside id="FN79">
    <p class="f"><a class="notebackref" href="#LV7_21"><span class="notemark">§§§</span> 7:21</a> <span class="fk">Vel jumenti. </span><span class="ft"> Jumenta immunda sunt qui immundis et terrenis actionibus intenti sunt, unde fornicatores </span><span class="fk">equi emissarii</span><span class="ft"> dicti sunt.</span></p>
  </aside>

  <aside id="FN80">
    <p class="f"><a class="notebackref" href="#LV7_23"><span class="notemark">*</span> 7:23</a> <span class="fk">Adipem ovis, </span><span class="ft"> etc. Idest nec fortis, nec innocentis, nec pœnitentis, bona intentio vel desiderium sinistra interpretatione depravandum tanquam per hypocrisim sit factum, ne quis velit meritum alterius exterminare, et quasi comedendo imminuere. AUG., quæst. 21 in Levit. tom. 3. Dixit superius, etc., usque ad sibi elegerunt mortem peccati.</span></p>
  </aside>

  <aside id="FN81">
    <p class="f"><a class="notebackref" href="#LV7_24"><span class="notemark">†</span> 7:24</a> <span class="fk">In varios usus. </span><span class="ft"> Non solum bonorum imitando opera, sed etiam malorum nobis in exemplum trahendo. Legimus enim Herodem natalis sui diem celebrasse, et epulas sanguine fœdasse Matth. 14.: tale desiderium in usum habemus ut caveamus, sed econtrario nostri natalis diem quo in paradiso fuimus, cum luctu et afflictione memoremus. Pharisæus superbiens ait: </span><span class="fk">Gratias ago tibi, quia non sum sicut cæteri homines, </span><span class="ft"> etc. Luc. 18. Nos econtrario dicamus: </span><span class="fk">Deus, miserere mei, quia non sum similis servis tuis, </span><span class="ft"> qui angelicam ducunt vitam in terris.</span></p>
  </aside>

  <aside id="FN82">
    <p class="f"><a class="notebackref" href="#LV7_25"><span class="notemark">‡</span> 7:25</a> <span class="fk">Si quis adipem, </span><span class="ft"> etc. ORIG. Quasi: nemo scandalizet unum ex his minimis, qui in me credunt, etc. Sanguis comedi prohibetur, quasi, </span><span class="fk">ne glorieris adversus fractos ramos, ne tu excidaris, et illi, si non permanserint in incredulitate, inserantur</span><span class="ft"> Rom. 11.. Sanguis autem Judæorum populus recte intelligitur: non enim ex fide neque ex spiritu Abrahæ, sed tantum de sanguine ejus descendit.</span></p>
  </aside>

  <aside id="FN83">
    <p class="f"><a class="notebackref" href="#LV7_29"><span class="notemark">§</span> 7:29</a> <span class="fk">Qui offert victimam. </span><span class="ft"> ORIG. hom. 5 in Levit. Alia littera, etc., usque ad et salutis suæ conscius gratias Domino refert. ID., ibid. Sacrificium quod dicitur salutare, etc., usque ad qui portant vasa Domini.</span></p>
  </aside>

  <aside id="FN84">
    <p class="f"><a class="notebackref" href="#LV7_30"><span class="notemark">**</span> 7:30</a> <span class="fk">Tenebit manibus, </span><span class="ft"> etc. HIERON., epist. ad Fabiolam, tom. 1. De victimis salutaribus adipem offerunt sacerdotes, etc., usque ad ut discat contemnere quæ se videt in secessum projicere. LXX: </span><span class="fk">Offerens sacrificium salutare Domino, offeret munus suum Domino de sacrificio salutari ejus. </span><span class="ft"> Quod exponens adjungit: </span><span class="fk">Tenebit manibus adipem hostiæ. </span><span class="ft"> Vel juxta LXX: </span><span class="fk">manus ejus offerent ex ea Domino: </span><span class="ft"> Ipsum enim oportet quæ ad salutem suam pertinent operari: </span><span class="fk">quia justitia justi super eum erit, et impietas impii erit super eum</span><span class="ft"> Ezech. 18.. </span><span class="fk">Pectusculum autem erit, </span><span class="ft"> etc. ISID. Pectus datur sacerdoti, ut cogitationem mundam et doctrinæ habeat notitiam. Brachium dextrum, ut bona opera habeat, et ad pugnam contra diabolum armata manu procedat, et quod corde conceperit, operum exemplo perficiat. Datur et de privato maxilla, ut eloquentia polleat: datur et venter, ut luxuriam exstinguat, et gulam contemnat.</span></p>
  </aside>

  <aside id="FN85">
    <p class="f"><a class="notebackref" href="#LV7_32"><span class="notemark">††</span> 7:32</a> <span class="fk">Sacerdotis. </span><span class="ft"> AUG. Christi, in sacerdote figurati. Unde solus sacerdos potest sacrificium hoc perficere. Incipere enim bonum nostrum est: perficere et ad finem ducere, divinæ gratiæ est. </span><span class="fk">Non est volentis neque currentis, sed Dei miserentis dirigere actiones: </span><span class="ft"> unde et brachium Dei nominatur. Unde recte armum vel, juxta LXX: brachium accepit.</span></p>
  </aside>

  <aside id="FN86">
    <p class="f"><a class="notebackref" href="#LV7_33"><span class="notemark">‡‡</span> 7:33</a> <span class="fk">Qui obtulerit sanguinem, </span><span class="ft"> etc. Christus est, qui verum sanguinem pacificorum et adipem, animas scilicet et desideria salutarium offert, qui est de filiis Aaron sacerdos scilicet singularis et in omnibus præcipuus, cui cedit armus dexter in portionem, id est, omnis actio bona et perfecta.</span></p>
  </aside>

  <aside id="FN87">
    <p class="f"><a class="notebackref" href="#LV7_35"><span class="notemark">§§</span> 7:35</a> <span class="fk">Hæc est unctio. </span><span class="ft"> ISICH. Videntur ergo hæc ad unctionem sacerdotum pertinere, etc., usque ad quid autem per prædictam unctionem intellexerit in sequentibus ostendit.</span></p>
  </aside>

  <aside id="FN88">
    <p class="f"><a class="notebackref" href="#LV7_37"><span class="notemark">***</span> 7:37</a> <span class="fk">Ista est lex holocausti, </span><span class="ft"> etc. ORIG., hom. 5. Cum proposuerit legislator, etc., usque ad in qua figurarum veritas conservatur. </span><span class="fk">Ista est lex, </span><span class="ft"> etc. ISICH. Vides differentes conversationes quæ Deo conjungunt, honorem scilicet, sapientiæ perfectum, qui significatur per holocaustum; vel justitiam mediocrem, quæ operatur ea quæ sunt ad salutem. Sacrificia enim pacificorum vel per holocaustum vel per oblationem recte esse utilia ad sacerdotalem dignitatem lex intellexit. Unde in die qua legem unctionis mandavit, subdidit ea quæ sunt de sacrificiis simulque omnia breviter memoravit.</span></p>
  </aside>

  <aside id="FN89">
    <p class="f"><a class="notebackref" href="#LV7_38"><span class="notemark">†††</span> 7:38</a> <span class="fk">In monte Sinai. </span><span class="ft"> Qui rubus vel tentatio interpretatur: similis est autem rubo tentatio: asperum enim virgultum est et difficile capitur: sic corona bonæ vitæ in tentationibus et tribulationibus vix habetur. Unde: </span><span class="fk">Beatus vir qui sustinet tentationem, quia, cum probatus fuerit, accipiet coronam vitæ</span><span class="ft"> Jac., 2..</span></p>
  </aside>

  <aside id="FN90">
    <p class="f"><a class="notebackref" href="#LV8_2"><span class="notemark">*</span> 8:2</a> <span class="fk">Duos arietes. </span><span class="ft"> Christi passio significatur, qui est dux populi. Bene autem duo arietes immolantur, quia Christus bis nobis mysteria suæ passionis commisit: primum quando agnum mysticum in cœna comedit, secundo quando eadem mysteria in panis et vini consecratione constituit.</span></p>
  </aside>

  <aside id="FN91">
    <p class="f"><a class="notebackref" href="#LV8_3"><span class="notemark">†</span> 8:3</a> <span class="fk">Et congregabis. </span><span class="ft"> Convocavit Moyses omnem synagogam, quamvis Dominus elegisset et præcepisset, convocatur tamen synagoga: requiritur enim in ordinando sacerdote præsentia populi, ut sciant omnes et certi sint quia qui præstantior est ex omni populo, doctior, sanctior et virtute eminentior, ille eligitur ad sacerdotium. Lavit ergo eum et induit. Quali indumento? tunica, et præcinxit eum zona. Et iterum: </span><span class="fk">Vestivit eum tunicam talarem</span><span class="ft"> Eccli. 45., vel, ut alibi legimus, </span><span class="fk">interiorem</span><span class="ft"> II Reg. 15.. Video autem duabus tunicis indutum pontificem. Jesus autem prohibet apostolos duabus tunicis indui, cum Moyses et Jesus, id est lex et Evangelium convenire debeant Matth. 10.. Dicunt alii quod Jesus præcepit duas tunicas non habere, non esse contrarium legi, sed perfectius lege: sicut et cum lex homicidium vetat Exod. 20., Jesus vero iracundiam resecat Matth. 5.; et cum lex prohibet adulterium, Jesus vero concupiscentiam abscidit. Ego non intra hujus intelligentiæ angustiam, pontificalia sacramenta concludo: amplius mihi aliquid ex ista forma videtur ostendi. Sciebat pontifex ille, quem tunc ordinabat Moses, quia circumcisio esset spiritualis: servabat tamen et circumcisionem carnis, quia incircumcisus esse non poterat, habeba ergo duas tunicas, unam carnalis mysterii, aliam intelligentiæ spiritualis. Non enim poterat esse pontifex eorum qui tunc erant, nisi carnalia sacrificia offerret, quamvis spiritualia esse debere sciret. Convenienter ergo habebat duas tunicas. Apostoli vero qui dicturi erant: </span><span class="fk">Si circumcidimini, Christus nihil vobis proderit</span><span class="ft"> Gal. 5., et litteralem observantiam penitus reprobaturi, merito duas tunicas habere prohibentur; sufficit eis una, et hæc interior, eam vero quæ foris est legis tunicam nolunt, quia unam Jesus et ipsam interiorem habere permittit.</span></p>
  </aside>

  <aside id="FN92">
    <p class="f"><a class="notebackref" href="#LV8_6"><span class="notemark">‡</span> 8:6</a> <span class="fk">Cumque lavisset. </span><span class="ft"> HIERON., ubi supra. Jam tunc purgationem mundi, etc., usque ad ut quod mente concipimus, opere perpetremus. ORIG., hom. 6 in Levit. Lavet te Moyses, etc., usque ad quali ordine pontifex constituatur.</span></p>
  </aside>

  <aside id="FN93">
    <p class="f"><a class="notebackref" href="#LV8_7"><span class="notemark">§</span> 8:7</a> <span class="fk">Vestivit. </span><span class="ft"> HIERON., ibid. Discamus prius communes sacerdotum vestes, etc., usque ad quia in tela non potest fieri hujusmodi opus. ID. Secunda est ex lino poderis, id est talaris duplici syndone, quam Josephus vocat byssinam, hæc adhæret corpori ita arcta et strictis manicis, ut nulla in veste ruga sit, et usque ad crura descendat. Tales solent habere milites lineas quas camisias vocant, aptas membris et astrictas, ut ad omnia expediti sint. Hac sacerdotes utuntur tunica, habentes vestitorum pulchritudinem, et nudorum celeritatem, quæ dicitur linea. Tertium cingulum, serpentis pelli quam in æstate exuit simillimum, ut longum marsupium in rotundum textum, sub tegmine cocci, purpuræ, hyacinthi, et byssi: propter decorem et fortitudinem, ita polymite distinctum, ut diversos flores et gemmas artificis manu non intextas, sed additas putes. Hoc balteo inter umbilicum et pectus linea tunica stringitur, qui quatuor digitorum habens latitudinem et magna ex parte ad crura descendens, cum expeditione ad sacrificia opus est, in lævum humerum retorquetur. HIERON. Quartum est rotundum, etc., usque ad statim moriturus. ID. Sextum Hebraice, etc., usque ad in humeris portet. ID. Septimum parvulum est, etc., usque ad et una textura videntibus putaretur. ID. Octava est lamina aurea, etc., usque ad totamque pontificis pulchritudinem Dei nomen coronet et protegat. Mala autem Punica et tintinnabula in inferioribus posita fulgura demonstrant et tonitrua, vel terram et aquam et omnia elementa inter se consonantia, et sic sibi perplexa, ut sint in singulis omnia. HIERON. Hebræi quatuor colores, etc., usque ad providentia penetrat universa. ORIG., hom. 6 in Levit. In Exodo, ubi de sacerdotalibus mandatur vestibus, etc., usque ad ne sanctum detur canibus et magaritæ ponantur ante porcos Marc. 7.. </span><span class="fk">Et inducens, </span><span class="ft"> etc. LXX: </span><span class="fk">Induit tunicam et præcinxit zonam et vestivit eum epomidem. </span><span class="ft"> Incarnationem Christi exsequitur. Totum enim hominem suscepit, corpus scilicet et animam; </span><span class="fk">tunicam</span><span class="ft"> terrenum appellavit, quia de terra est; epomidem cœlestem, quia poderis est. Et </span><span class="fk">hyacinthina, </span><span class="ft"> qui est color cœlestis: utrumque enim suscepit, et utrumque salvavit. HIERON. In tunica hyacinthina, mala Punica, et tintinnabula: quia tanta debet esse pontificis scientia, ut gressus ejus et motus et omnia vocalia sint, et veritatem, quam mente concepit, habitu resonet; quidquid agit, quidquid loquitur, doctrina sit. Sine tintinnabulis, coloribus diversis, gemmis, floribusque virtutum nec in Ecclesiam ingreditur, nec pontifex est. </span><span class="fk">Humerale, </span><span class="ft"> etc. ORIG. Imposuit Moyses pontifici, superhumerale, quod est humerorum ex circumductione vestis ornatus: humeri autem laboris et operis indicta sunt. Vult ergo pontificem in operibus esse ornatum: non enim sufficit sola scientia, </span><span class="fk">sed qui fecerit et docuerit hic magnus vocabitur</span><span class="ft"> I Tim. III; Matth. 5.. </span><span class="fk">Superhumerale. </span><span class="ft"> HIER. Superhumerale et duos lapides smaragdinos vel onychinos, qui desuper humeros tegunt, interpretantur duo hemisphæria, quorum aliud super terram, aliud sub terra; vel solem et lunam qui desuper rutilant. ID. Duo lapides in superhumerali Christus et Ecclesia, duodecim apostolorum qui ad prædicationem missi sunt nomina continentes, vel littera et spiritus in quibus omnia legis mysteria; a dextris spiritus, a sinistris littera II Cor. 3.. Per litteras ad verba, per verba venimus ad sensum. Pulcher ordo ipso habitu sacramenta significans: in humeris opera, in pectore ratio, unde et pectusculum comedunt sacerdotes.</span></p>
  </aside>

  <aside id="FN94">
    <p class="f"><a class="notebackref" href="#LV8_8"><span class="notemark">**</span> 8:8</a> <span class="fk">Quod astringens. </span><span class="ft"> ORIG., ubi supra. Cinxit eum secundum facturam humeralis, etc., usque ad quia secundum opera sua cingulo virtutis utitur. </span><span class="fk">Aptavit rationali, </span><span class="ft"> etc. HIERON. Rationale in medio positum, terram indicat, quæ instar puncti, cum omnia in se habeat, cunctis vallatur elementis. ORIG., ubi supra. Imposuit super eum logion,, etc., usque ad nihil enim post hæc adjicitur capiti pontificis. HIERON., ubi supra. Rationale duplex, apertum et absconditum, etc., usque ad et his præcedentibus doctrina et veritas sequatur. ID. Duodecim lapides, etc., usque ad nobis scientiam demonstrante. </span><span class="fk">Posuit laminam. </span><span class="ft"> ID. Nihil prodest omnium eruditio, nisi Dei scientia coronetur, quæ semper est ei cum Patre: unde laminam super cidarim imposuit. ID. Imperfecta sunt omnia nisi currui quæratur auriga, et super creaturas Creator insistens regat ipse, qui condidit. Quod olim in lamina, nunc in signo crucis ostenditur: pretiosior est sanguis evangelii auro legis; tunc juxta Ezechielem signum gementibus figebatur in fronte thau Ezech. 8.: nunc portantes crucem dicimus: </span><span class="fk">Signatum est super nos lumen vultus, Domine, </span><span class="ft"> etc. Psal. 4. Auri lamina in fronte pontificis, et nomen Dei inscriptum; omnia quæ super terram sunt Dei arbitrio gubernari significant. Justum enim erat ut pontifex Dei, creaturarum omnium typum portans in vestibus suis, indicaret cuncta Dei misericordia indigere, et cum sacrificaret, expiaretur conditio universalis: ubi non pro liberis, parentibus, et propinquis, sed pro omni creatura voce et habitu precaretur.</span></p>
  </aside>

  <aside id="FN95">
    <p class="f"><a class="notebackref" href="#LV8_10"><span class="notemark">††</span> 8:10</a> <span class="fk">Tulit, </span><span class="ft"> etc. Ipse est Filius Dei, qui ungit et qui ungitur: ungens verbo divinitatis, secundum quod cum Patre et Spiritu sancto habet omnia communia. A Patre ungitur secundum illud: </span><span class="fk">Unxit te Deus, Deus tuus oleo lætitiæ, </span><span class="ft"> etc. Psal. 44.. Unxit eum Spiritus sanctus secundum Isaiam: </span><span class="fk">Spiritus Domini super me, eo quod unxerit me</span><span class="ft"> Isa. 61.. Quæ autem Pater et Spiritus sanctus, hæc eadem facit et Filius. Ungit ergo secundum divinitatem, ungitur secundum humanitatem. Unde et Daniel oblatum illum videt, offerentem non videt, quia semetipsum offert. Unxit ergo Moyses et offert, Christi figuram gerens.</span></p>
  </aside>

  <aside id="FN96">
    <p class="f"><a class="notebackref" href="#LV8_11"><span class="notemark">‡‡</span> 8:11</a> <span class="fk">Sanctificant. </span><span class="ft"> ORIG. Significat supernam creaturam sanctificatione nostra ditatam: id est, per carnem Dominicam ex nobis sumptam. Unde: </span><span class="fk">ut notum fieret principibus et potestatibus per ecclesiam, </span><span class="ft"> etc.</span></p>
  </aside>

  <aside id="FN97">
    <p class="f"><a class="notebackref" href="#LV8_12"><span class="notemark">§§</span> 8:12</a> <span class="fk">Fundens, </span><span class="ft"> etc. Caput Christi divinitas. Sicut enim caput a pedibus non dividitur, sic nec divinitas Christi ab humanitate post unctionem I Cor. 11.. Unde ait: </span><span class="fk">Unxit te, Deus Deus tuus, </span><span class="ft"> etc. Psal. 54. Sic enim Deus ungitur et sanctificatur.</span></p>
  </aside>

  <aside id="FN98">
    <p class="f"><a class="notebackref" href="#LV8_13"><span class="notemark">***</span> 8:13</a> <span class="fk">Filios, </span><span class="ft"> etc. ORIG., ubi supra. Attende differentiam minorum sacerdotum ad majores etc., usque ad etiamsi primi nomen acceperit. </span><span class="fk">Vestivitque, </span><span class="ft"> etc. Filiis Aaron similes tunicæ et zonæ vel baltei et cidares vel mitræ imponuntur, ipsum enim induunt, ipso cinguntur, ipsum portant in capite; lumbi enim præcinguntur veritate, quæ est Christus, et induuntur lorica justitiæ: Christus autem justitia est sicut et galea salutis, ipse enim est salutare Dei.</span></p>
  </aside>

  <aside id="FN99">
    <p class="f"><a class="notebackref" href="#LV8_14"><span class="notemark">†††</span> 8:14</a> <span class="fk">Obtulit, </span><span class="ft"> etc. ISICH. Quæ sit hujus legis virtus, etc., usque ad necessario autem filii Aaron tanquam communicantes ei sacrificio manus imponunt. AUG., quæst. 23 in Levit. Cum sacrificia pro peccatis memoraret, etc., usque ad et sanguinem fusum ad basim altaris sacrificiorum. </span><span class="fk">Obtulit, </span><span class="ft"> etc. ISICH. Lex sacerdotem in multis Christum figurantem, etc., usque ad ovibus præcepit. </span><span class="fk">Obtulit, </span><span class="ft"> etc. Mysteriorum traditionem, et pascha mysticum, quod Christus celebravit cum discipulis suis Matth. 26., significat </span><span class="fk">aries: secundus</span><span class="ft"> nominatur, quia post agnum in cœna immolatum, seipsum obtulit; unde Aaron super caput arietis manus imposuit cum filiis suis, quia communem cœnam cum discipulis suis Christus celebravit; sed Moyses specialiter hoc sacrificium obtulit, quia plus aliis figuram Christi expressit, qui maxime sacrificium suum fecit.</span></p>
  </aside>

  <aside id="FN100">
    <p class="f"><a class="notebackref" href="#LV8_24"><span class="notemark">‡‡‡</span> 8:24</a> <span class="fk">Tetigit extremum auriculæ, </span><span class="ft"> etc. Si per Aaron Christum accipimus, extremum auriculæ ejus sanguine tactum fuit, quia Patri usque ad mortem obedivit. Si sacerdotes Ecclesiæ aures eorum tangendæ sunt, pollicesque manuum et pedum, ut eminentiam actionum et gressuum Domino consecrent. </span><span class="fk">Tetigit extremum, </span><span class="ft"> etc. Quis sit hujus sacrificii effectus unctio aurium et manuum pedumque demonstrat: propter obedientiam quippe nostram actionesque bonas, et conversationem celebratur, ut inobedientia Adæ carentes Unigeniti obedientiam consequamur. </span><span class="fk">Manus ejus, </span><span class="ft"> etc. Ut in bona actione confortemur. Confortantur enim quæ unguntur, destruuntur quæ non unguntur. Ubi enim unctio non fuit sanguinis immolati, percutiebatur Ægyptus. Sed prius sacerdos, et postea filii ejus ungebantur sanguine, quia Christus primus sanguinem accepit in cœna, deinde discipulis dedit. </span><span class="fk">Fudit super altare. </span><span class="ft"> Cum enim bibit, et apostolis dedit bibere, intelligibilem sanguinem super altare, id est, corpus suum fudit. Ecclesia autem corpus Christi; unde Marcus: </span><span class="fk">Et sumens, gratias agens dedit eis, et biberunt ex eo omnes, et dixit eis: Hic est sanguis meus novi testamenti, qui pro multis effundetur</span><span class="ft"> Marc. 14.. </span><span class="fk">Adipem vero. </span><span class="ft"> Quid hæc significent, in salutari sacrificio, vel pacificorum dictum est. LXX vero pro cauda, lumbum; pro intestinis, ventriculum; et pro reticulo jecoris, pinnam epatis ediderunt: non frustra autem etiam nunc in ariete commemorantur.</span></p>
  </aside>

  <aside id="FN101">
    <p class="f"><a class="notebackref" href="#LV8_26"><span class="notemark">§§§</span> 8:26</a> <span class="fk">Canistro. </span><span class="ft"> LXX, canistrum: consummationis, quæ est lingua Domini, quæ præcipuam perfectamque doctrinam introduxit. Non enim venit solvere legem, sed adimplere Matth. 13.. Hæc bene canistrum dicitur propter textum doctrinæ ejus, cum multa in parabolis dixerat. Erat autem et ferculum et mensa totius doctrinæ. Recte ergo de canistro consummationis mysticum panem proponit. </span><span class="fk">Panem. </span><span class="ft"> Apostolicam doctrinam, legalemque, et propheticam. Lex enim, et prophetæ, et apostoli memoriam ejus faciunt. Lex enim dicit: </span><span class="fk">Hic est panis quem dedit vobis Dominus</span><span class="ft"> Exod. 26.. Propheta autem: </span><span class="fk">Panis ejus dabitur, </span><span class="ft"> etc. Isa. 33. Prophetica autem et legalis doctrina minus nutriunt quam apostolica. Unde Paulus: </span><span class="fk">Posuit Deus in ecclesia primum apostolos, deinde prophetas</span><span class="ft"> I Cor. 12.. Apostoli autem legis et prophetarum ducunt testimonia, per quæ eis collyrida et lagana sunt subjecta. </span><span class="fk">Et armum</span><span class="ft"> GREG. lib. I Regist., ep. 24. Sacerdos ex præcepto legis armum dextrum, etc., usque ad et in sequentibus Moyses dicit.</span></p>
  </aside>

  <aside id="FN102">
    <p class="f"><a class="notebackref" href="#LV8_29"><span class="notemark">*</span> 8:29</a> <span class="fk">Tulit pectusculum. </span><span class="ft"> AUG., quæst. 23 in Levit. Superius quia generaliter præcipiebat, etc., usque ad a principio enim dicitur: </span><span class="fk">Ipse tibi quæ ad populum, tu illi quæ ad Deum. </span></p>
  </aside>

  <aside id="FN103">
    <p class="f"><a class="notebackref" href="#LV8_30"><span class="notemark">†</span> 8:30</a> <span class="fk">Assumesque unguentum. </span><span class="ft"> ID., quæst. 24. Quæritur post mortem Mosi quis ungebat sacerdotem, etc., usque ad obsequendo non excellendo. </span><span class="fk">Aspersit, </span><span class="ft"> etc. Quæcunque in nobis sunt bona ad eum tanquam caput nostrum reducenda sunt; unde: </span><span class="fk">Pro eis ego sanctifico meipsum, ut sint et ipsi sanctificati in veritate. </span><span class="ft"> Aperte igitur, </span><span class="fk">sanctificationem, </span><span class="ft"> passionem suam dixit, quæ sanctificatio datur nobis. </span><span class="fk">Et super filios</span><span class="ft"> AUG. Non apparebat quis filiorum summo sacerdoti succederet. Non enim primogenitum vel majorem definit Scriptura, nisi in aliquo divino judicio fiebat, quamvis ex contentione venisse videatur, ut postea plures fierent sacerdotes summi, quia contendentibus excellentioribus litis finiendæ causa pluribus honor ipse tribuebatur.</span></p>
  </aside>

  <aside id="FN104">
    <p class="f"><a class="notebackref" href="#LV8_31"><span class="notemark">‡</span> 8:31</a> <span class="fk">Panes quoque. </span><span class="ft"> Carnes cum panibus comedi præcepit, ut intelligamus corpus Christi, qui caro est, et panis qui de cœlo descendit Joan. 6., et hoc in ecclesia tantum debet celebrari.</span></p>
  </aside>

  <aside id="FN105">
    <p class="f"><a class="notebackref" href="#LV8_32"><span class="notemark">§</span> 8:32</a> <span class="fk">Quidquid autem. </span><span class="ft"> Hoc videmus in Ecclesia fieri, et quæ inconsumpta remanserint ignibus tradi. Non dicit autem, quotquot diebus inconsumpta remanserint, ut semper, si remanserint, tradantur igni: innuens, ut si a comestione sacrificii deficimus, nec perscrutari valemus, utrum ea quæ videmus, ipsum corpus Domini sint, non tamen relinquamus, sed igni tradamus, ut comedat Spiritus sanctus quod non possumus. Comedit autem, cum cogitamus ei possibilia esse quæ non possumus.</span></p>
  </aside>

  <aside id="FN106">
    <p class="f"><a class="notebackref" href="#LV8_33"><span class="notemark">**</span> 8:33</a> <span class="fk">De ostio. </span><span class="ft"> Significat quia toto tempore præsentis vitæ non est de tabernaculo recedendum, sed Dei servitio insistendum. AUG., quæst. 24 in Levit. Ad ostium tabernaculi testimonii, etc., usque ad habitatio quippe hoc nomen accepit. </span><span class="fk">Septem enim, </span><span class="ft"> etc. ISICH.. Quinquagesima septenario in se multiplicato, etc., usque ad observantes custodias Domini, etc.</span></p>
  </aside>

  <aside id="FN107">
    <p class="f"><a class="notebackref" href="#LV8_36"><span class="notemark">††</span> 8:36</a> <span class="fk">Feceruntque, </span><span class="ft"> etc. Aaron conjungitur filiis, nec exit de janua tabernaculi. Ipse enim erat prædicandus, et in eis prædicaturus, sicut ipse consecrat et in membris consecratur.</span></p>
  </aside>

  <aside id="FN108">
    <p class="f"><a class="notebackref" href="#LV9_1"><span class="notemark">*</span> 9:1</a> <span class="fk">Octava die, </span><span class="ft"> etc. Octava dies post dedicationem significat diem Pentecostes, quo Spiritus sanctus advenit Act. 2.. Septem vero a dedicatione dies innuunt septies septem dies, qui fuerunt a resurrectione usque ad Pentecosten, scilicet 49, addito quasi octavo ipso die Pentecostes. Pentecoste quæ contigit die resurrectionis, gerit figuram futuri, et consummationis sæculi præsentis, quia septem volvitur diebus. Oportebat enim ut eadem die adveniret Spiritus, qua resurrexit Christus. Tunc ait vocari Aaron et filios ejus, et majores natu: tunc enim convocatum est Ecclesiæ spectaculum, in qua est Aaron, id est, Christus et filii ejus qui altæ sunt conversationis, et ideo sacerdotii ministri, et majores natu, id est, presbyteri: ex his enim corpus Ecclesiæ consistit.</span></p>
  </aside>

  <aside id="FN109">
    <p class="f"><a class="notebackref" href="#LV9_2"><span class="notemark">†</span> 9:2</a> <span class="fk">Tolle de, </span><span class="ft"> etc. Accipit Aaron vitulum in holocaustum et arietem, et offert Domino. Tunc enim Christus sacrificium suum notificavit, cum Spiritus adveniens Parthos, Medos, Elamitas, et omnium gentium primitias ad apostolorum cœnaculum colligit Act. 2.. Vitulum offert Aaron et arietem, quando doctores Ecclesiæ mysteria passionis annuntiant, et pro salute humani generis celebrata insinuant. </span><span class="fk">Tollite. </span><span class="ft"> Hircum obtulerunt apostoli die Pentecostes quando Petrus pœnitentiam annuntians inquit: </span><span class="fk">Convertimini et agite pœnitentiam. </span><span class="ft"> AUG., quæst. 26 in Levit. Accipite hircum ex capris unum, etc., usque ad ubi autem universi, ibi et singuli, sed non convertitur.</span></p>
  </aside>

  <aside id="FN110">
    <p class="f"><a class="notebackref" href="#LV9_6"><span class="notemark">‡</span> 9:6</a> <span class="fk">Iste sermo, </span><span class="ft"> etc. Sermonem, scilicet rem imperatam. </span><span class="fk">Hoc facite in meam commemorationem</span><span class="ft"> Luc. 22.. Sermonem autem dicit, quia plus in sermone consideratur vel constitit hujus dispensatio mysterii, et maxime Dominico verbo ea quæ apparent in aliud majus et intelligibile tranferente. Unde et de manna ait: </span><span class="fk">Hic est panis quem dedit vobis Dominus ad comedendum, hic est sermo quem constituit Dominus</span><span class="ft"> Exod. 16.. In his ergo significat quia sanctum mysterium illis agentibus et Dominicam cœnam celebrantibus advenit Spiritus sanctus. Erat enim dies Dominicus, in quo oportebat apostolos sacra celebrare mysteria: quorum sequentes traditiones Dominicam diem divinis conventibus deputamus. Similiter et Christum post resurrectionem per mysticam cœnam et panis fractionem invenimus manifestum.</span></p>
  </aside>

  <aside id="FN111">
    <p class="f"><a class="notebackref" href="#LV9_7"><span class="notemark">§</span> 9:7</a> <span class="fk">Et immola pro peccato, </span><span class="ft"> etc. AUG., quæst. 27 in Levit.. Alia littera, etc., usque ad non est necesse super holocaustum imponi. </span><span class="fk">Offer holocaustum, </span><span class="ft"> etc. Non dicit holocaustum consummationis, ut supra, quando oblatum est ut sanctificatione consummaretur, ut sacerdotio fungeretur, quo fungebatur. Notandum sane cum pro populo offeruntur sacrificia et pro peccato sacrificia esse jussa offerri, et holocaustum et sacrificium salutaris. Pro sacerdote vero oblatum fuisse pro peccato, et holocaustum consummationis, non salutaris. Sed consummationis oblatum est, quando sanctificati sunt sacerdotes. Et hæc obtulit Moyses pro Aaron et filiis suis, postea vero Aaron jam sacerdotio fungens præcipitur pro se offerre vitulum pro peccato, et arietem in holocaustum non consummationis; tunc enim offerebatur ut sanctificatione consummaretur, et sacerdotio fungi posset, quo cum fungebatur, non erat necesse iterum consummare.</span></p>
  </aside>

  <aside id="FN112">
    <p class="f"><a class="notebackref" href="#LV9_8"><span class="notemark">**</span> 9:8</a> <span class="fk">Statimque, </span><span class="ft"> etc. ISICH. Qua causa hæc etiam hic sacrificia peragantur superius diximus, etc. usque ad unde in persona sacerdotis utrumque perspicimus oblatum. AUG., ubi supra. Movet etiam quod cum faceret Aaron dona populi quæ supra memorantur, etc. usque ad utrumque ex utroque animante, quasi pectuscula dixerit.</span></p>
  </aside>

  <aside id="FN113">
    <p class="f"><a class="notebackref" href="#LV9_15"><span class="notemark">††</span> 9:15</a> <span class="fk">Et pro peccato, </span><span class="ft"> etc. ISICH. Cujus hæc figuram habeant, etc., usque ad et quæ docerent Ecclesiam meditari non cessabant. </span><span class="fk">Extendens manum, </span><span class="ft"> etc. AUG., Quæst. 28 in Levit. Ad altare stans deserviebat, etc., usque ad qui ibi gradus prohibuit esse.</span></p>
  </aside>

  <aside id="FN114">
    <p class="f"><a class="notebackref" href="#LV9_22"><span class="notemark">‡‡</span> 9:22</a> <span class="fk">Sicque completis et cætera. </span><span class="ft"> ISICH. Evidenter omnem figuram Ecclesiæ vult exponere, etc., usque ad sequentia demonstrant.</span></p>
  </aside>

  <aside id="FN115">
    <p class="f"><a class="notebackref" href="#LV9_23"><span class="notemark">§§</span> 9:23</a> <span class="fk">Ingressi autem Moyses et Aaron tabernaculum testimonii, </span><span class="ft"> etc. ID. Quia de intelligibili tabernaculo, etc., usque ad idoneus est ut præstet benedictionem. </span><span class="fk">Ingressi autem. </span><span class="ft"> Præmisit </span><span class="fk">ingressi, </span><span class="ft"> et subdit </span><span class="fk">egressi, </span><span class="ft"> quia sacerdos ingreditur tabernaculum, quando pro se vel pro populo orat, vel divinæ contemplationi vacat; egreditur cum docet, vel benedicit populo, vel cum ad conscientiam redit perscrutando se, ne forte in prædicatione offendat. </span><span class="fk">Apparuitque gloria Domini. </span><span class="ft"> In specie ignis, sicut in die Pentecostes, unde subdit: </span><span class="fk">Et egressus est ignis a Domino. </span><span class="ft"> Unde et Lucas: </span><span class="fk">Apparuerunt illis dispertitæ linguæ, tanquam ignis. </span><span class="fk">Omni multitudini, </span><span class="ft"> etc. Cui simile Lucas ait: </span><span class="fk">Facta autem hac voce convenit multitudo, et mente confusa est</span><span class="ft"> Act. 2.; non solum convenit, sed expavit. Unde hic sequitur: Obstupebant autem et mirabantur, etc. </span><span class="fk">Qui erant super altare. </span><span class="ft"> Invenit quia necesse sit prædicta sacrificia, et eorum expositiones superponere intelligibili altari corporis Christi, ut illuc suspiret nostra intentio, et tunc nutrimenta intelligibilis ignis, id est Spiritus sancti, aderunt, de quo dictum est: </span><span class="fk">Dominus Deus noster ignis consumens est</span><span class="ft"> Deut. 4..</span></p>
  </aside>

  <aside id="FN116">
    <p class="f"><a class="notebackref" href="#LV10_1"><span class="notemark">*</span> 10:1</a> <span class="fk">Arreptisque Nadab. </span><span class="ft"> AUG. quæst. 31 in Levit., tom. 3. Exeunte a Domino igne mortui sunt filii Aaron, etc., usque ad tormenta patientur. </span><span class="fk">Arreptisque, </span><span class="ft"> etc. ISID., quæst. in Levit., tom. 5. Alienum ignem offerunt, etc., usque ad ne vitiis flagremus. ISICH. Hic eos qui aliena docent, etc., usque ad unde vitam poterant promereri. AUG., ubi supra. Alia littera, etc., usque ad per quos nobis Scripturam dedit.</span></p>
  </aside>

  <aside id="FN117">
    <p class="f"><a class="notebackref" href="#LV10_4"><span class="notemark">†</span> 10:4</a> <span class="fk">Vocatis autem Moysi, Misæle et Elisaphan. </span><span class="ft"> Misæl, </span><span class="fk">Dei attrectatio. </span><span class="ft"> Elisaphan, sive Elzaphan, </span><span class="fk">Dei illuminatio, </span><span class="ft"> vel </span><span class="fk">Dei speculum. </span><span class="ft"> His jure præcipitur ut tollant Nadab et Abiu extra castra. Hi enim sanctos significant, qui a Deo illuminati ipsum manibus fidei attrectant, et Deum perfecta fide contemplantur. Unde bene filii Oziel dicuntur, qui significat </span><span class="fk">Evangelium: </span><span class="ft"> unde patruelis Aaron fuisse dicitur, quia magna cognatio est Evangelii et Legis. Evangelium namque expositio est Legis: filii autem Evangelii hæreticos vere mortuos a castris Ecclesiæ detrudunt. Vel Misadai et Elisaphan primus </span><span class="fk">attrectatio Dei, </span><span class="ft"> id est Misadai; Elisaphan interpretatur </span><span class="fk">specula Dei mei. </span><span class="ft"> Quicunque scit attrectare Deum, et speculari Christi scilicet carnem et divinitatem, sicut Thomas qui manu contrectans carnem dicebat: </span><span class="fk">Deus meus et Dominus meus</span><span class="ft"> Joan. 20., potest ignem alienæ doctrinæ auferre a facie sanctorum, id est sacerdotum. Tunicæ sacerdotum, conversatio et vita qua sacerdotii induuntur habitu. Abjiciuntur ergo cum sacerdotio a consortio sacerdotum et etiam populi. Unde addit, </span><span class="fk">extra tabernaculum, </span><span class="ft"> id est, ecclesiam populi, filii patrui Aaron hæc faciunt. </span><span class="fk">Aaron, </span><span class="ft"> id est David, per quem prophetiæ intelliguntur, quæ Christum manifestum faciunt, et quodammodo ignorantibus pariunt. Frater autem prophetiæ Evangelium est; quæ enim in Evangeliis facta sunt, a prophetis prædicta sunt. Filii ergo fratris patris Aaron, id est Evangelii, tales ejiciunt. Unde: </span><span class="fk">Si quis venit ad vos, et hanc doctrinam non affert, nolite eum recipere in domum</span><span class="ft"> II Joan..</span></p>
  </aside>

  <aside id="FN118">
    <p class="f"><a class="notebackref" href="#LV10_6"><span class="notemark">‡</span> 10:6</a> <span class="fk">Capita, </span><span class="ft"> etc. Ad litteram. Quia nuper fuerant Deo consecrati, præcipit ut sancta vestimenta non deponant, sed parati servire Deo assistant. Allegorice autem, ne in Christo divisionem personarum faciant. Caput enim Christi Deus est, Christus autem ex divinitate constat et humanitate; capitis enim, id est divinitatis tiara humanitas est, qua tecta fuit velut pileo divinitas; hæc non est auferenda, nec divisio personarum in Christo prædicanda, sed duarum substantiarum una persona. </span><span class="fk">Capita vestra, </span><span class="ft"> etc. AUG., quæst. 32 in Lev. Ne scilicet cidares deponant, etc., usque ad unde addit: </span><span class="fk">Fratres vestri et omnis domus Isræl plangant incendium. </span><span class="ft"> ISICH. Non ignoramus quid cidares significent, etc., usque ad de qua: </span><span class="fk">Unctio ejus docet vos de omnibus. </span></p>
  </aside>

  <aside id="FN119">
    <p class="f"><a class="notebackref" href="#LV10_9"><span class="notemark">§</span> 10:9</a> <span class="fk">Vinum et omne quod inebriare. </span><span class="ft"> ID. Usque nunc hanc legem Ecclesia custodit, etc., usque ad id est spiritualiter inspirasse. </span><span class="fk">Vinum et omne quod, </span><span class="ft"> etc. Ab iis quæ statum mentis dejiciunt vel evertunt abstinere jubentur, quando tabernaculum ingrediuntur. Nos autem nunquam inebriemur, sed semper mente et corpore sobrii simus. </span><span class="fk">Quando intrabitis. </span><span class="ft"> AUG., quæst. 33. Quando ergo eis licebat bibere, etc., usque ad ut hoc sit officium sacerdotum legitimum æternum in progenies eorum.</span></p>
  </aside>

  <aside id="FN120">
    <p class="f"><a class="notebackref" href="#LV10_10"><span class="notemark">**</span> 10:10</a> <span class="fk">Ut habeatis scientiam discernendi. </span><span class="ft"> AUG. Hoc et ambigue positum est, etc., usque ad an potius ad utrumque referendum est?</span></p>
  </aside>

  <aside id="FN121">
    <p class="f"><a class="notebackref" href="#LV10_12"><span class="notemark">††</span> 10:12</a> <span class="fk">Tollite sacrificium, </span><span class="ft"> etc. ISICH. Quod pectusculum confidentiam, etc., usque ad quæ autem ad pacifica et salutaria pertinent, totius populi sunt. </span><span class="fk">Tollite, </span><span class="ft"> etc. Arcana, scilicet et profunda Scripturæ sacramenta, quæ vulgus non capit, retinenda ac comedenda sunt perfectis; </span><span class="fk">juxta altare, </span><span class="ft"> id est juxta Dominicæ passionis fidem et auctoritatem.</span></p>
  </aside>

  <aside id="FN122">
    <p class="f"><a class="notebackref" href="#LV10_14"><span class="notemark">‡‡</span> 10:14</a> <span class="fk">Pectusculum, </span><span class="ft"> etc. AUG., quæst. 34. </span><span class="fk">Pectusculum. </span><span class="ft"> Quamvis singulis singula nomina data sint, etc., usque ad de pectusculo imponebatur altari.</span></p>
  </aside>

  <aside id="FN123">
    <p class="f"><a class="notebackref" href="#LV10_16"><span class="notemark">§§</span> 10:16</a> <span class="fk">Inter hæc. </span><span class="ft"> ISICH. Quia omne peccatum per pœnitentiam deletur, et qui prædictum peccatum alterius doctrinæ et blasphemiæ commiserunt, salvati non sunt, causam mortis eorum legislator exponit. </span><span class="fk">Inter hæc hircum, </span><span class="ft"> scilicet quia non comederunt filii Aaron quod pro peccato erat in loco sancto, id est pœnitentiam peccati commissi in ecclesia peragi non fecerunt. Quibus hoc præceptum est, quos Christus in Ecclesia vicarios suos constituit. Ipse enim oblationis suæ sanguinem, quæ pro nostro sanguine oblata est, in sanctum, id est in cœlum, in conspectu Patris obtulit. Debet autem comedi hoc sacricium in loco sancto, id est ecclesia, in propitiationem peccatorum, unde addit: </span><span class="fk">Quemadmodum præceptum est mihi, </span><span class="ft"> id est sicut præcepi. Moyses enim gerit personam Christi. Exustum reperit, quia in Spiritum sanctum peccaverant, ab intelligibili igne Spiritus sancti oblatio pro pœnitentia ablata est. </span><span class="fk">Voluntarie enim peccantibus non relinquitur hostia pro peccato</span><span class="ft"> Heb. 10.. Nam sicut vera pœnitentia veniam promeretur, ita simulata Deum irritat: </span><span class="fk">quia Spiritus sanctus disciplinæ effugiet fictum</span><span class="ft"> Sap. 1.. Hoc autem sancti Patres irremissibile peccatum, et blasphemiam in Spiritum sanctum dixerunt, in sceleribus usque ad finem vitæ perseverare, de salute sua desperare, de potentia et misericordia Redemptoris diffidere. ADAMANT. Non peccare solius Dei est, etc., usque ad nisi verum et sincerum. AUG., quæst. 36 in Levit. Sane quoniam sex pecora præcipiuntur offerri pro populo, etc., usque ad quæ omnia fuerant pro peccato.</span></p>
  </aside>

  <aside id="FN124">
    <p class="f"><a class="notebackref" href="#LV10_19"><span class="notemark">***</span> 10:19</a> <span class="fk">Respondit Aaron, </span><span class="ft"> etc. In persona Ecclesiæ, cujus figuram gerit, sicut et Christi, videtur Aaron dicere hoc. Quasi, quia post adventum Salvatoris deputati sunt ministare, et pro pœnitentia offerre, et propheticam vitam exponere. Aliter: Docentes perierunt et in eis hæc Ecclesiæ acciderunt, ut sacerdotum et magistrorum lugeret mortem, unde comedere hodie pro peccato non potuit, nec orare: Domino autem displicebat. AUG. </span><span class="fk">Respondit Aaron, </span><span class="ft"> etc. Si hodie obtulerunt quæ pro peccato illorum sunt, etc., usque ad Hoc autem quare sit factum, respondit Aaron, et placuit Mosi. </span><span class="fk">Hodie. </span><span class="ft"> Quasi dicat: si ante remissionem Salvatoris hoc peccassent, forsitan ignosceretur, cum nondum mundo scientia manifestaretur: unde, </span><span class="fk">Si non venissem, et locutus eis fuissem, peccatum non haberent; nunc autem excusationem non habent de peccato suo</span><span class="ft"> Joan. 15..</span></p>
  </aside>

  <aside id="FN125">
    <p class="f"><a class="notebackref" href="#LV11_1"><span class="notemark">*</span> 11:1</a> <span class="fk">Locutus est Dominus. </span><span class="ft"> ISICH. Quidquid a Deo factum ipsa institutionis auctoritate mundum est. In animalibus igitur mores pinguntur hominum, et actus, et voluntates, ex quibus fiunt mundi vel immundi. ID. Dixit Dominus ad Nœ: </span><span class="fk">Omne quod movetur et vivit, erit vobis in cibum</span><span class="ft"> Gen. 9., etc. In Genesi quoque dictum est: </span><span class="fk">Vidit Deus cuncta quæ fecerat, et erant valde bona</span><span class="ft"> Gen. 1.. Hic autem quædam prohibentur, velut mala, et immunda decernuntur. Non sunt tamen ista contraria sibi: nam et Judæorum gastrimargiam ad modicum Dominus reprimit, et spiritualis præceptorum expositio quales debeant esse instruit. Lex enim nutrimentum est animæ rationalis rationabiliter intellecta. Sicut autem in superioribus per oblationes figuravit offerentes, sic nunc per ea quæ comeduntur exprimit comedentes.</span></p>
  </aside>

  <aside id="FN126">
    <p class="f"><a class="notebackref" href="#LV11_3"><span class="notemark">†</span> 11:3</a> <span class="fk">Omne quod habet, </span><span class="ft"> etc. ISID. In piscibus quidquid pinnulas et squamas non habet, abominabile est: aspera pro mundis habentur. Hispidi enim et hirsuti, firmi, et graves hominum mores approbantur. Qui sine his sunt, immundi dicuntur, quibus leves et lubrici, infirmi et effeminati mores adjiciuntur. Pinnulas quoque conjungit et squamas; quicunque enim pisces pinnati sunt et squamosi. Si quibus ignorantia solubilis est, his et cognitio sublimis et vita cœlestis: qui autem tales non sunt, cum his nec cibum sumere. Moraliter. GREG. Pisces qui pinnulas habent et squamas, dare saltus super aquas solent. In pinnatis ergo piscibus electæ animæ figurantur, quæ solæ in cœlestis Ecclesiæ corpus transeunt; quæ pinnulis virtutum fultæ per cœleste desiderium saliunt ad contemplationem, quamvis in se relabantur per carnis fragilitatem. Soli ergo in electorum corpus quasi cibus electus transeunt, qui dum imis serviunt, mentis saltibus superna conscendunt, ne semper in profundis curarum lateant, ubi nullam amoris summi, quasi liberi æris, curam habent. Qui ergo rebus temporalibus occupantur, tunc bene exteriora disponunt, cum sollicite ad interiora refugiunt, nec perturbationis strepitus diligunt, sed apud semetipsos intus in tranquillitatis sinu requiescunt.</span></p>
  </aside>

  <aside id="FN127">
    <p class="f"><a class="notebackref" href="#LV11_10"><span class="notemark">‡</span> 11:10</a> <span class="fk">Quidquid pinnulas, </span><span class="ft"> etc. Sunt etiam pisces testam pro pelle habentes, quorum squama auferri non potest, quia nec verbo Dei squamas ignorantiæ deponunt, nec cultrum spiritus suscipiunt: et quamvis in mari baptismi inveniantur, vel in pœnitentiæ fluminibus, abominabiles sunt tamen in his quæ moventur et vivunt in aquis, quia regenerationem et vitam, quam in baptismo acceperunt, vivendo male corrumpunt.</span></p>
  </aside>

  <aside id="FN128">
    <p class="f"><a class="notebackref" href="#LV11_11"><span class="notemark">§</span> 11:11</a> <span class="fk">Carnes. </span><span class="ft"> RAB. in Levit. Cum suem prohibet, etc., usque ad quærentes tenebras noctis.</span></p>
  </aside>

  <aside id="FN129">
    <p class="f"><a class="notebackref" href="#LV11_13"><span class="notemark">**</span> 11:13</a> <span class="fk">Hæc sunt quæ de avibus, </span><span class="ft"> etc. ISICH. Quæ ad contemplativorum vitam pertinent, adjungit, etc., </span><span class="fk">usque ad mulierculas peccatis oneratas. </span></p>
  </aside>

  <aside id="FN130">
    <p class="f"><a class="notebackref" href="#LV11_14"><span class="notemark">††</span> 11:14</a> <span class="fk">Vulturem juxta genus suum. </span><span class="ft"> ID. Qui bellis gaudet. Unde sequitur exercitum, expectans cadavera mortuorum: non debet enim alieno luctu pasci, qui dat operam contemplationi.</span></p>
  </aside>

  <aside id="FN131">
    <p class="f"><a class="notebackref" href="#LV11_16"><span class="notemark">‡‡</span> 11:16</a> <span class="fk">Struthionem. </span><span class="ft"> Struthio avis est, sed volare non potest, et semper circa terram est, sicut quidam Deo militantes et sæcularibus negotiis se implicantes Job XXXIX; II Tim. 2.. </span><span class="fk">Noctuam. </span><span class="ft"> Hanc aiunt in nocte acute videre, et parum in die. Tales sunt qui Legis gloriantur contemplatione, et Evangelii lucem capere non valent. </span><span class="fk">Nycticorax. </span><span class="ft"> In nocte tantum rapit. Tales sunt gentes noctis operibus inhiantes, quæ sunt fornicatio, immunditia, impudicitia Gal. 5.. </span><span class="fk">Larum. </span><span class="ft"> Larus est animal tam in aqua quam in terra habitans: volat enim et natat. Huic assimilantur qui circumcisionem et baptismum venerantur. </span><span class="fk">Accipitrem. </span><span class="ft"> Accipiter inter rapaces est aves, sed mansuescit, et rapinam cum hominibus operatur. Hunc imitantur qui mansueti videntur, sed cum potentibus et avaris atque rapacibus rapere nituntur. </span><span class="fk">Mergulum et ibin. </span><span class="ft"> Hæc longi colli sunt, et cibum ex profunditate terræ vel aquæ ut dicitur trahunt, nec imitanda sunt. Qui enim contemplationi vacat ad superiora debet tendere, nec de inferioribus sollicitus esse.</span></p>
  </aside>

  <aside id="FN132">
    <p class="f"><a class="notebackref" href="#LV11_19"><span class="notemark">§§</span> 11:19</a> <span class="fk">Upupam. </span><span class="ft"> Hæc lugubris est et luctum amans. Sæculi autem tristitia mortem operatur. Qui autem Deum diligit, debet gaudere, sine intermissione orare, in omnibus gratias agere I Thess. 5.. </span><span class="fk">Vespertilio. </span><span class="ft"> Quæ circa terram volat, pennis pro pedibus utitur: quod alienum est ab eis qui contemplantur, ne contemplatio eorum in terrenis occupetur.</span></p>
  </aside>

  <aside id="FN133">
    <p class="f"><a class="notebackref" href="#LV11_20"><span class="notemark">***</span> 11:20</a> <span class="fk">Omne de volucribus quod graditur super quatuor pedes, </span><span class="ft"> etc. Qui contemplativis videntur esse similes, sed tanquam reptilia terrenis inhærent concupiscentiis, etiamsi in quatuor pedibus ambulent, id est si evangelicam prædicationem simulent, quæ vocat ad pœnitentiam; quia non vere socialem amplectuntur vitam, voluptatibus servientes, abominabiles sunt.</span></p>
  </aside>

  <aside id="FN134">
    <p class="f"><a class="notebackref" href="#LV11_21"><span class="notemark">†††</span> 11:21</a> <span class="fk">Quidquid autem ambulat, </span><span class="ft"> etc. Quia cum sint in carne, non secundum carnem ambulant II Cor. 10., sed a sordidis actionibus exsiliunt, et terrenis hominibus permiscentur, ut instruant et doceant: sicut Dominus cum peccatoribus et publicanis Matth. 9.. Habere nos oportet crura sublimiora pedibus, ne claudicemus utroque pede, sicut Judæi in lege et prophetis; sed crura habeamus recta, sicut Cherubin, de quibus dicitur: </span><span class="fk">Crura eorum recta, et pennati pedes eorum</span><span class="ft"> Ezech. 1..</span></p>
  </aside>

  <aside id="FN135">
    <p class="f"><a class="notebackref" href="#LV11_22"><span class="notemark">‡‡‡</span> 11:22</a> <span class="fk">Brucus. </span><span class="ft"> Qui exsilit, sed minus quam attacus, vel locusta, quæ magis exsiliunt. Tales sunt, qui cum peccatoribus conversantur, ad conversationem, non ad consensum vel imitationem. </span><span class="fk">Ophiomachus. </span><span class="ft"> Qui pugnat cum serpentibus, nobis autem pugna est cum antiquo serpente et angelis ejus Apoc. 12..</span></p>
  </aside>

  <aside id="FN136">
    <p class="f"><a class="notebackref" href="#LV11_25"><span class="notemark">§§§</span> 11:25</a> <span class="fk">Ut portet. </span><span class="ft"> Sicut qui dicit malum bonum, et amarum dulce Isa. 5.: laudando enim malum a quo prohibere debuerat, suum facit et portat.</span></p>
  </aside>

  <aside id="FN137">
    <p class="f"><a class="notebackref" href="#LV11_26"><span class="notemark">*</span> 11:26</a> <span class="fk">Omne animal quod. </span><span class="ft"> ISICH. Nullum peccatum præterit lex; quæcunque in Evangelio prohibentur Legis ænigmatibus exprimuntur, </span><span class="fk">ut in ore duorum testium stet omne verbum</span><span class="ft"> Matth. 18., et in utraque lege laudes Deum, et, sicut prohibet, fugias malum.</span></p>
  </aside>

  <aside id="FN138">
    <p class="f"><a class="notebackref" href="#LV11_27"><span class="notemark">†</span> 11:27</a> <span class="fk">Quod ambulat super manus, </span><span class="ft"> etc. Qui evangelicam conversationem migrat, sed manibus ambulat, turpis, scilicet, lucri causa manus imponens I Tim. 4., hic recte omnibus bestiis comparatur, ut vel adulterum dicas, vel avarum, homicidam et similia: omnibus enim per pravam manus impositionem communicat.</span></p>
  </aside>

  <aside id="FN139">
    <p class="f"><a class="notebackref" href="#LV11_28"><span class="notemark">‡</span> 11:28</a> <span class="fk">Qui portaverit hujusmodi cadavera. </span><span class="ft"> Falsa dicendo testimonia. dignum dicendo indignum, et mundum immundum.</span></p>
  </aside>

  <aside id="FN140">
    <p class="f"><a class="notebackref" href="#LV11_29"><span class="notemark">§</span> 11:29</a> <span class="fk">Mustela. </span><span class="ft"> Ingluviem. Mus enim pro ventris ingluvie nulla vitat pericula. </span><span class="fk">Crocodilus. </span><span class="ft"> Qui duræ cutis et malitiosus luto pascitur.</span></p>
  </aside>

  <aside id="FN141">
    <p class="f"><a class="notebackref" href="#LV11_30"><span class="notemark">**</span> 11:30</a> <span class="fk">Chamelæon. </span><span class="ft"> Miserescit, et præ infirmitate mansuetum se fingit, cum crudele sit. </span><span class="fk">Talpa. </span><span class="ft"> Animal cæcum de terra genitum. Creatur enim, ut aiunt, de terra compluta et lutulenta, sed prius corrupta.</span></p>
  </aside>

  <aside id="FN142">
    <p class="f"><a class="notebackref" href="#LV11_31"><span class="notemark">††</span> 11:31</a> <span class="fk">Qui tetigerit, </span><span class="ft"> etc. Si naturaliter essent immunda, immundus esset viventia etiam qui tangeret. Morticina talium actiones sunt, id est, dolus, furtum, duplicitas, et hujusmodi in quibus mors animæ.</span></p>
  </aside>

  <aside id="FN143">
    <p class="f"><a class="notebackref" href="#LV11_32"><span class="notemark">‡‡</span> 11:32</a> <span class="fk">Et super quod, </span><span class="ft"> etc. ISICH. Admirabili divisione utitur legislator, etc., usque ad tam vas ligneum quam vestimentum.</span></p>
  </aside>

  <aside id="FN144">
    <p class="f"><a class="notebackref" href="#LV11_34"><span class="notemark">§§</span> 11:34</a> <span class="fk">Omnis cibus, </span><span class="ft"> etc. Cibum et potum opera bona intelligit, ideo dixit: </span><span class="fk">Cibus quem comedetis, et liquens quod bibitur, </span><span class="ft"> etc. Quia malarum actionum et cibus et potus prohibetur, ne quis participet. Si ergo bonis actionibus, quæ sunt in omni vase, id est in omni homine, quodlibet morticinum inciderit, necessario immunda actio erit. Si enim bonæ actioni, superbia, dolus, hypocrisis vel quodlibet morticinum, id est, participanti mortem inferens inciderit, et hic immundus erit: bonam enim actionem mala incidens intentio polluit. </span><span class="fk">Si fusa fuerit super eum aqua. </span><span class="ft"> AUG., quæst. 37 in Levit. De vase, scilicet quod factum est immundum de morticinis immundis si forte aquam habuit. </span><span class="fk">Aqua. </span><span class="ft"> Baptismi: est enim sermo de baptizatis; de infidelibus autem mentionem non facit. Unde Paulus: </span><span class="fk">Scripsi vobis non commisceri fornicariis</span><span class="ft"> I Cor. 3., non utique fornicariis hujus mundi, etc.</span></p>
  </aside>

  <aside id="FN145">
    <p class="f"><a class="notebackref" href="#LV11_35"><span class="notemark">***</span> 11:35</a> <span class="fk">Sive clibani. </span><span class="ft"> Per hoc magistri designantur, in quibus cibi sacræ doctrinæ coquuntur operatione et igne Spiritus sancti. Nec mirum: Moab enim lebes appellatur: </span><span class="fk">Moab olla spei meæ</span><span class="ft"> Rom. 2.. </span><span class="fk">Chytropodes, </span><span class="ft"> etc. Quia qui docent non furari, furantur; et qui prædicant non mœchari, mœchantur: doctrina tamen munda est. Unde fontes et cætera.</span></p>
  </aside>

  <aside id="FN146">
    <p class="f"><a class="notebackref" href="#LV11_37"><span class="notemark">†††</span> 11:37</a> <span class="fk">Si ceciderit. </span><span class="ft"> ISICH. Nihil indiscussum relinquit, etc., usque ad si quodlibet morticinum super eos ceciderit, fiunt immundi.</span></p>
  </aside>

  <aside id="FN147">
    <p class="f"><a class="notebackref" href="#LV11_39"><span class="notemark">‡‡‡</span> 11:39</a> <span class="fk">Qui cadaver ejus tetigerit, immundus. </span><span class="ft"> ISICH. Iniquorum vitam debemus abominari, justorum imitari. Qui enim vitam malorum tetigerit, immundus erit, donec pœnituerit.</span></p>
  </aside>

  <aside id="FN148">
    <p class="f"><a class="notebackref" href="#LV11_40"><span class="notemark">§§§</span> 11:40</a> <span class="fk">Qui comederit. </span><span class="ft"> Id est, quasi advocatus defenderit, et in se auxiliando transtulerit, lavet vestimenta sua, id est actiones pravas, donec pœnituerit.</span></p>
  </aside>

  <aside id="FN149">
    <p class="f"><a class="notebackref" href="#LV11_41"><span class="notemark">*</span> 11:41</a> <span class="fk">Omne quod reptat super terram. </span><span class="ft"> Hoc superius legislator exposuit, sed ad frequentationem meditandæ legis monendo auditorem, repetit.</span></p>
  </aside>

  <aside id="FN150">
    <p class="f"><a class="notebackref" href="#LV11_47"><span class="notemark">†</span> 11:47</a> <span class="fk">Et sciatis quid comedere. </span><span class="ft"> Non hi cibi nos mundant vel polluunt, sed nos ipsi: vivificamus enim quæ comeduntur, et quemadmodum omnis cibus bonus I Petr. 2., et nihil rejiciendum, quod cum gratiarum actione percipitur; sic ea quæ comeduntur, id est quæ nutriunt animam, bonas scilicet actiones, nos vivificamus, si bene utimur: si male, mortificamus. Qui enim ex rapina facit eleemosynam mortificat eam, et aufert ei potentiam; et qui abstinent a cibis, fratribus vero detrahunt, mortificant abstinentiam.</span></p>
  </aside>

  <aside id="FN151">
    <p class="f"><a class="notebackref" href="#LV12_2"><span class="notemark">*</span> 12:2</a> <span class="fk">Mulier si suscepto semine. </span><span class="ft"> ISID., quæst. in Levit., tom. 5. Septimana est præsens vita, etc., usque ad nec in futuro purgabitur. </span><span class="fk">Immunda erit. </span><span class="ft"> ISICH. Quia scilicet sator immundus, ut hæres Adæ, qui per transgressionem immundus, et ita uxori mistus. Postquam enim exiit de paradiso cognovit uxorem suam, et ita propagatur humanum genus. </span><span class="fk">Septem diebus. </span><span class="ft"> ID. Quia Adam, etc., usque ad quando Adam separatus a paradiso in hanc miseriam decidit. </span><span class="fk">Die octavo, </span><span class="ft"> etc. ID. Dies octavus, etc., usque ad Inobedientia autem immunditiam nobis sordemque contraxit.</span></p>
  </aside>

  <aside id="FN152">
    <p class="f"><a class="notebackref" href="#LV12_4"><span class="notemark">†</span> 12:4</a> <span class="fk">Triginta tribus diebus, </span><span class="ft"> etc. ID. septem additis, etc., usque ad incertum est enim an feminam, an marem pariant. AUG., quæst. 40 in Levit. Quæ differentia est inter septem dies, etc., usque ad in feminæ octoginta. </span><span class="fk">Omne sanctum non tanget. </span><span class="ft"> Quid sanctuarium vult intelligere cum tabernaculum nonnisi sacerdotes debeant ingredi, et usque ad velum secundi: ultra velum autem, ubi erat arca, summus tantum sacerdos introibat? Forte ante tabernaculum, ubi altare sacrificiorum est, potuit dici sanctuarium. Nam sæpe sanctus locus appellatur etiam atrium, cum dicitur: </span><span class="fk">In loco sancto edent ea. </span><span class="ft"> Illuc forsitan intrabant mulieres dona sua offerentes, quæ altari imponerent.</span></p>
  </aside>

  <aside id="FN153">
    <p class="f"><a class="notebackref" href="#LV12_6"><span class="notemark">‡</span> 12:6</a> <span class="fk">Cumque expleti fuerint. </span><span class="ft"> Intentionem aperit, quia scilicet, pollutionem naturales motus non faciunt, sed peccatum, de quo dicit David: </span><span class="fk">Ecce enim in iniquitatibus conceptus</span><span class="ft"> Psal. 50., etc., Matrem naturam appellans, et immunditiam peccati Adæ et Evæ in totum genus humanum descendisse significans. Ideo Moyses, completis diebus purificationis holocaustum, et pro peccato præcepit immolari; evidenter ostendens quia imago Dei perfectionem tribuit generi nostro. Nam formationem dies mundationis ostendunt, perfectionem holocaustum. AUG., ubi supra. Nunquid peperisse peccatum est? etc., usque ad non ut dicerent super filio aut super filia, sed pro filio aut filia. Notandum autem quam pauper Dominus nasci voluerit, ut non pro illo offerretur agnus et pullus columbinus aut turtur, sed par turturum aut duo pulli columbarum secundum Evangelium, quod scriptura Levitici tunc jussit offerri, si non habuit agnum manus offerentis, quod satis est magnum. BEDA, in Lev., tom. 2. Dominus noster non solum homo, etc., usque ad et post in cœlestem Jerusalem bonorum operum victimis Domino commendata perveniet.</span></p>
  </aside>

  <aside id="FN154">
    <p class="f"><a class="notebackref" href="#LV12_7"><span class="notemark">§</span> 12:7</a> <span class="fk">A profluvio, </span><span class="ft"> etc. Tanquam aliquis quærat, unde mundabitur quæ legitime generavit? ait, a </span><span class="fk">profluvio sanguinis sui, </span><span class="ft"> hoc est inobedientia, unde immunditia et pœna profluxit, per meditationem et contemplationem legis, cujus negligentia hominibus immunditiam invexit.</span></p>
  </aside>

  <aside id="FN155">
    <p class="f"><a class="notebackref" href="#LV13_1"><span class="notemark">*</span> 13:1</a> <span class="fk">Locutusque est Dominus. </span><span class="ft"> ISID. Semel loquitur Deus, et duo audiuntur: Spiritum audit Moyses, ut sublimior; litteram, Aaron, ut inferior, qui litteram nuntiat populo. Unde </span><span class="fk">ipse loquetur ad populum, et erit os tuum, tu autem eris in his quæ ad Deum pertinent</span><span class="ft"> Exod. 4..</span></p>
  </aside>

  <aside id="FN156">
    <p class="f"><a class="notebackref" href="#LV13_2"><span class="notemark">†</span> 13:2</a> <span class="fk">Homo. </span><span class="ft"> ID. Aliquando excellenter accipitur, qui Dei imaginem et naturæ servat dignitatem. Aliquando peccator, in quo dignitas deformatur, sicut hic. </span><span class="fk">In cujus carne, </span><span class="ft"> etc. In carne et cute lepram portat, qui carnalia vel exteriora suadere certat, ut Corinthiani, qui putabant resurrectionem futuram in voluptate carnis: et in fide manentibus, quamvis carnaliter vivant, non imputari peccata. </span><span class="fk">Aut quasi lucens. </span><span class="ft"> Lepra alia nimis vel moderate obscura, nondum effervente passione, quæ nimia indiget deliberatione. Alia nimis clara et perspicua, cujus aperta cognitio. </span><span class="fk">Plaga lepræ. </span><span class="ft"> ISID. Lepra falsa doctrina; leprosi hæretici, qui unitatem veræ fidei non habentes, varios doctrinæ profitentur errores, vera falsis admiscentes et Ecclesiam, sicut lepra corpora, irradiando commaculant. In corpore lepram gerit, qui Ecclesiæ detrahit, sicut Carpocratiani, qui negant resurrectionem carnis, et Novatiani, qui nuptias damnant, et peccantibus auferunt pœnitentiam. </span><span class="fk">Vel ad unum quemlibet filiorum ejus, </span><span class="ft"> etc. Cognatorum secundum spiritum, a quo habet sacerdotium, quibus inest perfecta et plena prophetia, ut discernere possint subtilia et animæ motus absconditos.</span></p>
  </aside>

  <aside id="FN157">
    <p class="f"><a class="notebackref" href="#LV13_3"><span class="notemark">‡</span> 13:3</a> <span class="fk">Pilos. </span><span class="ft"> Cogitationes, quibus anima ornatur, mensque contegitur, a qua generantur, sicut caput capillos generat, quibus ornatur et tegitur. Unde </span><span class="fk">capilli capitis vestri omnes numerati sunt</span><span class="ft"> Matth. 10.. Inde Nazaræi caput non tondent Num. 6., quia superfluas cogitationes non habent, sanctas autem deponere sanctum, damnum est. </span><span class="fk">Humilior carne, </span><span class="ft"> etc. Humilior seipso: unde recte veniam non meretur. Vinci enim ab alio majori, portabile est; bonum autem a Deo præceptum non operari dividit enim Dominus prout vult, ut seipso quispiam deterior fiat, hoc importabile est.</span></p>
  </aside>

  <aside id="FN158">
    <p class="f"><a class="notebackref" href="#LV13_4"><span class="notemark">§</span> 13:4</a> <span class="fk">Recludet eum. </span><span class="ft"> Secundo recluditur, ut studiose inspiciatur, et duplici probatione transacta districtum judicium fiat. Manifestum enim erat peccatum sacerdoti, sed animum consentire passioni nesciebat, sed conjiciebat: ideo iterum inspiciebat. Hinc Dominus post negationem, animum Petri quomodo se habeat tertio interrogat Joan. 11., ut non cito judicemus, sed frequenter inquiramus. Septem diebus recluditur. Septenarius enim præsentis vitæ plenitudinem signat, quæ septem diebus agitur, quo impleto, peccatum et servitium cessabit. Unde septima in divinis Scripturis requies nominatur.</span></p>
  </aside>

  <aside id="FN159">
    <p class="f"><a class="notebackref" href="#LV13_6"><span class="notemark">**</span> 13:6</a> <span class="fk">Mundabit eum, quia scabies est. </span><span class="ft"> Sic Paulus eum qui in Corintho fornicatus est quia manifesta erat passio sanctorum tabernaculo removit, et Satanæ tradidit; quem cum inspexisset secundo, et pœnitere vidisset, suscipi jussit I Cor. 5..</span></p>
  </aside>

  <aside id="FN160">
    <p class="f"><a class="notebackref" href="#LV13_10"><span class="notemark">††</span> 13:10</a> <span class="fk">Cumque color albus in cute fuerit. </span><span class="ft"> Manifesta transgressio litteræ legis, quæ propria Judæis sicut in sacrificiis et purgationibus et in hujusmodi. Est enim et communis gentibus de adulterio, rapina, avaritia, et similibus.</span></p>
  </aside>

  <aside id="FN161">
    <p class="f"><a class="notebackref" href="#LV13_12"><span class="notemark">‡‡</span> 13:12</a> <span class="fk">Sin autem effloruerit. </span><span class="ft"> ISICH. Ostendit Judaicum populum partim leprosum, ut in parte transgressorem legis: unde eum sacerdos expellit tanquam immundum. Sed toto corpore leprosum Gentilem, qui totam transgreditur legem, non expellit; sed eum mundum judicat, quia legis jugo subjectus non erat. HIERON. </span><span class="fk">Sin autem effloruerit, </span><span class="ft"> etc. In hac lepra quasi florente et alba, diversa crimina designat. Quia cum mundialis vitæ voluptas quasi candida æstimatur et florens, tunc grave vitiorum contagium grassatur in corpore. Nam aut avaritiæ aut libidinis patescunt maculæ. Sed avaritiæ crimen facile potest resecari, unde: </span><span class="fk">Date eleemosynam et omnia munda erunt vobis. </span><span class="ft"> Libido quoque jejuniis et abstinentia mundatur. Sed omnibus per sacerdotem medela adhibetur. Alia enim sacrificiorum oblationibus mundatur; alia est, quæ facilius; alia, quæ extra castra posita mundatur; alia, quæ omnino non mundatur.</span></p>
  </aside>

  <aside id="FN162">
    <p class="f"><a class="notebackref" href="#LV13_14"><span class="notemark">§§</span> 13:14</a> <span class="fk">Caro vivens, </span><span class="ft"> etc. ISICH. Judaicum mandatum, quod vivere dicitur quantum ad mandatum, vel quia bene intellectum affert vitam.</span></p>
  </aside>

  <aside id="FN163">
    <p class="f"><a class="notebackref" href="#LV13_18"><span class="notemark">***</span> 13:18</a> <span class="fk">Caro enim, </span><span class="ft"> etc. ISID. In carne viva lepram gestat, qui de anima, quæ vita carnis est, aliquid falsum existimat. Sicut Luciferiani qui dicunt animam de carnis substantia propagatam; et Arabici qui animam cum corpore mori putant.</span></p>
  </aside>

  <aside id="FN164">
    <p class="f"><a class="notebackref" href="#LV13_19"><span class="notemark">†††</span> 13:19</a> <span class="fk">Cicatrix, </span><span class="ft"> etc. ID. In cicatrice sanati vulneris lepram portant, qui post agnitionem fidei et medicinam Dei quam in Christo suscipiunt, rursus aliquod indicium erroris aut perfidiæ veteris dogmatis ostendunt. </span><span class="fk">Alba. </span><span class="ft"> Quia ex vulnere legalis transgressionis; lex enim alba et a sole justitiæ non calefacta Act. 15.. </span><span class="fk">Subrufa. </span><span class="ft"> Quia de prævaricatione evangelica, sicut idolothytum sanguinem, vel suffocatum comedere; utrumque autem fit contra Christum, cujus est Lex et Evangelium.</span></p>
  </aside>

  <aside id="FN165">
    <p class="f"><a class="notebackref" href="#LV13_20"><span class="notemark">‡‡‡</span> 13:20</a> <span class="fk">Contaminabit. </span><span class="ft"> Quia in habitu est peccatum, et animæ mala depastio per ulcus incubuit. Unde lepram ex vulnere efflorentem vocavit. </span><span class="fk">Caro et cutis quam ignis exusserat, </span><span class="ft"> etc. ISICH. Supradicta videtur repetere, sed partim eadem dicit, partim adjicit, alteram quippe passionem, sed eamdem ponit indicationem. Egit enim de ulcere quod aliqua ægritudine neglectæ carnis generatur et proficit. Ulcus ergo carnis nostræ est voluptas, ebrietas, gastrimargia et hujusmodi, quæ luxuriante corpore et in semetipso pruriente proveniunt. Nunc autem de plaga majori, id est exustione ignis. De quo dicitur: </span><span class="fk">Ignis adversarios consumet</span><span class="ft"> Isa. 74..</span></p>
  </aside>

  <aside id="FN166">
    <p class="f"><a class="notebackref" href="#LV13_25"><span class="notemark">§§§</span> 13:25</a> <span class="fk">Quia plaga, </span><span class="ft"> etc. In cicatrice exustionis lepram habent Manichæi, qui in abstinentiæ cruciatu corpora sua exurunt, et per infidelitatem, non munditiam inde, sed lepram gignunt.</span></p>
  </aside>

  <aside id="FN167">
    <p class="f"><a class="notebackref" href="#LV13_29"><span class="notemark">*</span> 13:29</a> <span class="fk">Vir sive mulier. </span><span class="ft"> Qui scilicet in divinitate errat, sicut hæretici, qui non solum Patrem factorem mundi negant, sed etiam actorem malorum affirmant, ut Manichæus. </span><span class="fk">Vel barba, </span><span class="ft"> etc. ISID. In barba lepram gerunt qui de apostolis et discipulis Christi perverse sentiunt, et falsa prædicare confingunt. Barba enim est ornamentum viri, et apostoli doctores corporis Christi. ISICH. Sex species lepræ invenimus legislatorem posuisse, etc., usque ad quia erroris sui perfidiam aperta pravitate defendunt. ID. Diversos colores lepræ supponit, etc., usque ad linguam mendacem significat et imbecillitatem.</span></p>
  </aside>

  <aside id="FN168">
    <p class="f"><a class="notebackref" href="#LV13_31"><span class="notemark">†</span> 13:31</a> <span class="fk">Recludet eum septem diebus, et die, </span><span class="ft"> etc., non tam pro pœna quam districtæ probationis causa; tempus enim in omnibus servandum, districtius in his quorum lingua circa divinitatem se effrenat.</span></p>
  </aside>

  <aside id="FN169">
    <p class="f"><a class="notebackref" href="#LV13_34"><span class="notemark">‡</span> 13:34</a> <span class="fk">Si die septimo. </span><span class="ft"> Quia verbum in quo delinquitur, si semel negat qui peccavit, dijudicari non oportet. Quis enim reum judicat per quod confessus est lingua, voluntate se protulisse negat? </span><span class="fk">Lotisque vestibus mundus erit, </span><span class="ft"> etc. HIERON. Alia ante baptismum commissa, etc., usque ad de quo dicitur: </span><span class="fk">Qui peccat in Spiritum sanctum, non remittetur ei, </span><span class="ft"> etc.</span></p>
  </aside>

  <aside id="FN170">
    <p class="f"><a class="notebackref" href="#LV13_37"><span class="notemark">§</span> 13:37</a> <span class="fk">Capilli nigri, </span><span class="ft"> id est, si luxerit impietatem suam, et veram egerit pœnitentiam. Lugentes enim et pœnitentes nigro habitu deformantur.</span></p>
  </aside>

  <aside id="FN171">
    <p class="f"><a class="notebackref" href="#LV13_38"><span class="notemark">**</span> 13:38</a> <span class="fk">Vir sive mulier, </span><span class="ft"> etc. ISICH. In prævaricatione divini dogmatis, etc., </span><span class="fk">usque ad: quibus non vivant. </span></p>
  </aside>

  <aside id="FN172">
    <p class="f"><a class="notebackref" href="#LV13_40"><span class="notemark">††</span> 13:40</a> <span class="fk">Calvus ac mundus est. </span><span class="ft"> Simplex, non stultis; nemo enim est cui saltem pauci non remaneant capilli.</span></p>
  </aside>

  <aside id="FN173">
    <p class="f"><a class="notebackref" href="#LV13_44"><span class="notemark">‡‡</span> 13:44</a> <span class="fk">Quicunque ergo maculatus, </span><span class="ft"> etc. ISID. Hæretici ab Ecclesia ejiciuntur donec purgentur. Dissutis tunicis, id est, manifestatis secretis sedere jubentur. Capite nudato, ut nuditas eorum a cunctis videatur. Ore clauso, ne ulterius impia loquantur.</span></p>
  </aside>

  <aside id="FN174">
    <p class="f"><a class="notebackref" href="#LV13_46"><span class="notemark">§§</span> 13:46</a> <span class="fk">Habitabit extra castra. </span><span class="ft"> Sic Joannes intelligibilem leprosum ab intelligibili habitaculo excludit: </span><span class="fk">Qui hanc doctrinam non affert, non recipiatis eum in domum, et ave ei non dixeritis</span><span class="ft"> II Joan. 10. ISICH. Ridicula sunt hæc secundum litteram interpretata, etc., usque ad ne dicatur ei, </span><span class="fk">Qui prædicas non furandum, furaris; peccatori autem dixit Deus: Quare tu enarras justitias meas? </span><span class="ft"> Rom. 2.</span></p>
  </aside>

  <aside id="FN175">
    <p class="f"><a class="notebackref" href="#LV13_47"><span class="notemark">***</span> 13:47</a> <span class="fk">Vestis lanea, </span><span class="ft"> etc. ID. Lanea, pretiosa et animum calefacientia, etc., usque ad scilicet et bona opera.</span></p>
  </aside>

  <aside id="FN176">
    <p class="f"><a class="notebackref" href="#LV13_48"><span class="notemark">†††</span> 13:48</a> <span class="fk">In stamine, </span><span class="ft"> etc. HIERON. Stamen anima est: quæ cum tentationis fuso in filiorum tenuitatem torquetur, firmioris virtutis soliditate constringitur. Stat ergo anima, ut tamen erecta, corporis sensus subjacet ut trama; alia autem sunt corporis, alia animæ peccata. ISICH. Qui solam litteram attendunt, etc., usque ad sed et de ea quæ circa virtutes evenire consuevit. ID. Lepra, in veste linea, etc., usque ad in conversatione hujus vitæ. </span><span class="fk">Pellis vel quidquid, </span><span class="ft"> etc. ID. Tentatio tribulationis, etc., usque ad nec sicut munda temere suscipiat.</span></p>
  </aside>

  <aside id="FN177">
    <p class="f"><a class="notebackref" href="#LV13_49"><span class="notemark">‡‡‡</span> 13:49</a> <span class="fk">Si alba, </span><span class="ft"> etc. ID. LXX: </span><span class="fk">Viridans atque flavescens, </span><span class="ft"> id est, superbia, quæ ad modicum floret: unde, </span><span class="fk">Sicut olera herbarum cito decident</span><span class="ft"> Psal. 36., aut cenodoxia. Vult enim Christus virtutes esse sine vana gloria.</span></p>
  </aside>

  <aside id="FN178">
    <p class="f"><a class="notebackref" href="#LV13_56"><span class="notemark">§§§</span> 13:56</a> <span class="fk">Abrumpet eum. </span><span class="ft"> Per pœnitentiam abscindet passionem; superbia abrumpitur, admota humilitate; vana gloria, amota adulatione, et vana laude.</span></p>
  </aside>

  <aside id="FN179">
    <p class="f"><a class="notebackref" href="#LV13_57"><span class="notemark">*</span> 13:57</a> <span class="fk">Lepra volatilis. </span><span class="ft"> GREG., hom. X in Ezech. Aliquando nos mala egisse cognoscimus et vitamus, etc., usque ad per immoderatam continentiam ad iracundiæ vitium transit.</span></p>
  </aside>

  <aside id="FN180">
    <p class="f"><a class="notebackref" href="#LV14_1"><span class="notemark">*</span> 14:1</a> <span class="fk">Locutusque est. </span><span class="ft"> ISICH. Quia maculas, etc., usque ad ipse enim omne peccatum curavit.</span></p>
  </aside>

  <aside id="FN181">
    <p class="f"><a class="notebackref" href="#LV14_4"><span class="notemark">†</span> 14:4</a> <span class="fk">Duos passeres. </span><span class="ft"> ID. Divinitatem, scilicet et humanitatem Christi. </span><span class="fk">Quæ munda, </span><span class="ft"> quia peccatum non habuit; </span><span class="fk">et viva, </span><span class="ft"> quia ex peccato non fuit obnoxia mortis. </span><span class="fk">Quos vesci, </span><span class="ft"> etc. Quia, </span><span class="fk">Verbum caro factum est, </span><span class="ft"> et </span><span class="fk">nisi manducaverimus carnem Filii hominis, non habebimus vitam in nobis. </span><span class="fk">Lignum cedri. </span><span class="ft"> ISICH. Crucem, quæ contra omnia fortis, sicut cedrus fortis et imputribilis. </span><span class="fk">Vermiculum. </span><span class="ft"> LXX: Coccinum tortum passionem, scilicet quia coccinum rubeum est, tortum passibilitate, et impassibilitate contextum. </span><span class="fk">Hyssopum. </span><span class="ft"> Gratiam Spiritus sancti, quæ nostræ emundationi cooperatur. Unde: </span><span class="fk">Asperges me, Domine, hyssopo, et mundabor, </span><span class="ft"> etc. Psal. L.</span></p>
  </aside>

  <aside id="FN182">
    <p class="f"><a class="notebackref" href="#LV14_5"><span class="notemark">‡</span> 14:5</a> <span class="fk">Super aquas, </span><span class="ft"> etc. Baptismatis. </span><span class="fk">Quicunque in Christo baptizati sumus, in morte ipsius baptizati sumus</span><span class="ft"> Rom. 6..</span></p>
  </aside>

  <aside id="FN183">
    <p class="f"><a class="notebackref" href="#LV14_6"><span class="notemark">§</span> 14:6</a> <span class="fk">Tinget in sanguine, </span><span class="ft"> etc. Quia comprehenduntur omnia in virtute baptismi. Vivens passer in sanguine occisi passeris tingitur, quia non in hominis passione tantum, sed Dei et hominis baptizamur.</span></p>
  </aside>

  <aside id="FN184">
    <p class="f"><a class="notebackref" href="#LV14_7"><span class="notemark">**</span> 14:7</a> <span class="fk">Septies ut jure purgetur. </span><span class="ft"> Pro septiformi Spiritu, in quo omnis mundatio et remissio; vel ut purgetur anima a septem dæmonibus. </span><span class="fk">Et dimittet passerem. </span><span class="ft"> Quia quodammodo tenetur sub contemplatione humani intellectus.</span></p>
  </aside>

  <aside id="FN185">
    <p class="f"><a class="notebackref" href="#LV14_8"><span class="notemark">††</span> 14:8</a> <span class="fk">Vestimenta sua. </span><span class="ft"> Opera et si quas virtutes habuerit, quia et has peccatum polluit. </span><span class="fk">Purificatusque, </span><span class="ft"> vere. Superius tamen dictum est lepram mundatam, sed sic intelligendum est, mundari aptam. </span><span class="fk">Extra tabernaculum. </span><span class="ft"> Consortium sanctorum, a quo excluduntur peccatores. Unde </span><span class="fk">cum hujusmodi nec cibum sumere</span><span class="ft"> I Cor. 5.</span></p>
  </aside>

  <aside id="FN186">
    <p class="f"><a class="notebackref" href="#LV14_9"><span class="notemark">‡‡</span> 14:9</a> <span class="fk">Capillos. </span><span class="ft"> Cogitationes quæ ornatum homini ut rationali, et multa disceptanti præbent: sicut capilli capitis. </span><span class="fk">Et supercilia. </span><span class="ft"> Quæ hominem contemplativum de sublimibus et divinioribus constituunt, quod supercilia in altioribus sita significant. </span><span class="fk">Totius corporis. </span><span class="ft"> Etiam verendarum partium, ut nulla remaneat veterum cogitationum, ut totus novus et quasi modo genitus veterem hominem exuat, novum induat. Quomodo enim rasis pilis succedunt novi, si novæ cogitationes ad meliora pullulant veteribus abrasis.</span></p>
  </aside>

  <aside id="FN187">
    <p class="f"><a class="notebackref" href="#LV14_10"><span class="notemark">§§</span> 14:10</a> <span class="fk">Die octavo. </span><span class="ft"> Quo Dominus surrexit, quo leprosus ingreditur castra, quæ patriarcha Jacob vidit occurrentibus sibi angelis: unde locum castra Dei appellavit Gen. 32.. </span><span class="fk">Postquam. </span><span class="ft"> Prima die, qua egreditur sacerdos, extra castra immolari ad immundationem leprosi præcepit, octava die alia sacrificia substituit. Hæc enim eamdem vim habent quam prima: quia omne tempus in hebdomadibus terminatur. Octava ergo et prima est quæ subsequitur. Et notandum quod lepram, id est peccatum summopere vitandum ostendit, quod tam diligenter purgari præcepit. </span><span class="fk">Agnos immaculatos, </span><span class="ft"> etc. Omnia hæc figurant sacrificium Salvatoris, qui pro nobis hostia fuit. Ex utroque sexu sacrificium fit, quia utrumque sexum salvavit. HIER. In duobus agnis duo adventus Christi, quibus credendum est a lepra peccatorum mundari, primo enim venit et passus est: secundo in gloria venturus est. </span><span class="fk">Anniculam. </span><span class="ft"> Anniculum jubet esse sacrificium tanquam perfectum: perfecta enim in prædictis animalibus annicula sunt: unde et tunc generationi apta sunt. </span><span class="fk">Et tres decimas. </span><span class="ft"> Qui enim mundatur sacrificio Unigeniti, debet fide sanctæ Trinitatis signari, tres decimas similæ, id est Trinitatem, Patrem et Filium, et Spiritum sanctum habentem in unaquaque persona perfectionem: denarius enim perfectus est. </span><span class="fk">Similæ. </span><span class="ft"> Unigeniti. Quamvis enim Unigeniti passio fuerit, opus tamen est totius Trinitatis: unde in nomine Patris, Filii et Spiritus sancti baptizamur, dum in mortem Christi baptizamur. ISID. Est lepra peccati, etc., usque ad et consequi veniam. </span><span class="fk">Olei sextarium. </span><span class="ft"> Quia fide intelligitur et agitur unumquodque prædictorum. Sextarius namque mensura est, nec plus nec minus capientis: quod enim plus est, effunditur, si minus est, non est sextarius. Sic fides ad mentis nostræ mensuram datur, nec capit plus aut minus quam a Deo distribuitur: quod enim plus est aut minus, extra fidem est. Olei sextarium, pinguem Dei misericordiam et gratiam: et si clarissimam sanctimoniæ faciem præferre non valuit, lucernam fidei non exstinguat.</span></p>
  </aside>

  <aside id="FN188">
    <p class="f"><a class="notebackref" href="#LV14_14"><span class="notemark">***</span> 14:14</a> <span class="fk">Supra extremum. </span><span class="ft"> Ut auditum muniat, et cautum reddat: ne amplius vocem serpentis audiat. </span><span class="fk">Et pedis. </span><span class="ft"> Ut in conspectu Dei motio nostra et via dirigatur. His enim supradictis custoditis per sanguinem agni et fidem ejus, quæ nobis per misericordiam et compassionem ipsius donatur, intelligibilis lepra fugatur.</span></p>
  </aside>

  <aside id="FN189">
    <p class="f"><a class="notebackref" href="#LV14_16"><span class="notemark">†††</span> 14:16</a> <span class="fk">Et asperget, </span><span class="ft"> etc. Præsumit enim talis sacerdos apud Deum, quoniam mundare et dimittere peccata potuerit: unde septies aspergit, quia numerus est remissionis et gratiæ.</span></p>
  </aside>

  <aside id="FN190">
    <p class="f"><a class="notebackref" href="#LV14_17"><span class="notemark">‡‡‡</span> 14:17</a> <span class="fk">Quod autem, </span><span class="ft"> etc. Ut fides sacerdotis in operibus ostendatur. Non enim aliter vim suam exerit, nisi manu assumpta, id est, actione confirmata et signata. Mittit autem oleum in sinistram manum, et intingit digitum dextrum in oleo, ut per arma justitiæ a dextris et sinistris conversetur, per gloriam et ignobilitatem, per infamiam et bonam famam.</span></p>
  </aside>

  <aside id="FN191">
    <p class="f"><a class="notebackref" href="#LV14_19"><span class="notemark">§§§</span> 14:19</a> <span class="fk">Et faciet sacrificium, </span><span class="ft"> etc. Per ea quæ dicta sunt de delictis, possunt ea, quæ pro peccato sunt, conjici: vicina enim sunt et communia tanquam in communi materia. </span><span class="fk">Holocaustum, </span><span class="ft"> etc. Christi sacrificium prius nos a delictis et peccatis mundat, et tunc nostrum conficitur holocaustum. Cum enim intelligibili emundatione corpus nostrum et animam sanctificantes facti sumus spirituales, tunc digni ad ascensionem altaris efficimur: tunc enim plenam emundationem accipimus, nec alia indigemus. Sunt namque emundationum profectus, quædam enim a pollutione lepræ liberat; alia inducit in castra; alia plenissime mundatos ad altare præsentat.</span></p>
  </aside>

  <aside id="FN192">
    <p class="f"><a class="notebackref" href="#LV14_20"><span class="notemark">*</span> 14:20</a> <span class="fk">Ponet super extremum auriculæ dextræ illius qui, </span><span class="ft"> etc. ORIG., hom. 8 in Levit. Vides quomodo ultimæ et summæ purificationis, etc., usque ad et per omnia Patris Filius reparetur.</span></p>
  </aside>

  <aside id="FN193">
    <p class="f"><a class="notebackref" href="#LV14_21"><span class="notemark">†</span> 14:21</a> <span class="fk">Quod si pauper est et non potest manus ejus, </span><span class="ft"> etc. HIERON. Hoc est, si divitias cœlestium charismatum non habet, verbi gratia, si virginitatem servare non valuit, thorum custodiat immaculatum; si martyrii non potuit reportare tropæum, se saltem servet invictum. </span><span class="fk">Quod si pauper est, </span><span class="ft"> etc. Mirabiliter condescendit et veniam tribuens paupertati, congrua pauperi sacrificia præcipit, ne obstupescat si majora viribus sacrificia exigantur. Qui tamen non habet panem aut pecuniam, unde emat agnum aut columbam aut turturem? Ad spiritualia ergo horum occasione vocamur, ut lepram, malitiam; pœnitentiam, emundationem intelligamus. Pœnitentiæ sunt opera necessaria, quæ valeant delere peccata. Unde: </span><span class="fk">Facite ergo fructus dignos pœnitentiæ</span><span class="ft"> Luc. 3.. Sunt autem plures qui non possunt solvere quod exigit districtio pœnitentiæ. Exigit enim orationem assiduam, eleemosynam, vigilias, sacrum jejunium, et ut possit dicere: </span><span class="fk">Factæ sunt lacrymæ meæ panes die ac nocte; </span><span class="ft"> et, </span><span class="fk">Lavabo per singulas noctes lectum meum, lacrymis meis, </span><span class="ft"> etc. Psal. 14. Et, </span><span class="fk">Quia cinerem tanquam panem manducabam, </span><span class="ft"> etc. Psal. CI. Ignoscit his qui volunt, sed non possunt aliam viam pœnitentiæ, id est, alia sacrificiorum genera exquirit.</span></p>
  </aside>

  <aside id="FN194">
    <p class="f"><a class="notebackref" href="#LV14_34"><span class="notemark">‡</span> 14:34</a> <span class="fk">Chanaan. </span><span class="ft"> ISICH. Terra Chananæorum Abrahæ promissa est, etc., usque ad quod ibi patet </span><span class="fk">Salutate Nympham et domesticam ejus ecclesiam</span><span class="ft"> Col. 4..</span></p>
  </aside>

  <aside id="FN195">
    <p class="f"><a class="notebackref" href="#LV14_40"><span class="notemark">§</span> 14:40</a> <span class="fk">Extra civitatem. </span><span class="ft"> Non tantum extra domum, quia de universali Ecclesia sunt ejiciendi, quæ est civitas Dei vivi.</span></p>
  </aside>

  <aside id="FN196">
    <p class="f"><a class="notebackref" href="#LV14_42"><span class="notemark">**</span> 14:42</a> <span class="fk">Lapidesque alios. </span><span class="ft"> Dogmata veritatis, de quibus dicitur: </span><span class="fk">Lapides vivi volvuntur super terram</span><span class="ft"> Zach. 9.; et alibi: </span><span class="fk">Quicunque ædificaverit super fundamentum aurum et argentum, </span><span class="ft"> etc. I Cor. 3..</span></p>
  </aside>

  <aside id="FN197">
    <p class="f"><a class="notebackref" href="#LV14_44"><span class="notemark">††</span> 14:44</a> <span class="fk">Reversam lepram et parietes, </span><span class="ft"> etc. Id est, si, ejectis pravis dogmatibus, expositione subtili rursus impietatis doctrina inveniatur aspersa.</span></p>
  </aside>

  <aside id="FN198">
    <p class="f"><a class="notebackref" href="#LV14_48"><span class="notemark">‡‡</span> 14:48</a> <span class="fk">Quod si introiens, </span><span class="ft"> etc. Memento quæ legeris in mundatione leprosi. Manifeste enim apparet quia ecclesiam hæreticorum exprimit; qui contra dispensationem incarnationis Christi agit: et ideo ad domum mundandum talia sacrificia adjicit, in quibus mysteria carnis et passionis Christi possint exprimi, et peccata in se commissa sanari.</span></p>
  </aside>

  <aside id="FN199">
    <p class="f"><a class="notebackref" href="#LV14_54"><span class="notemark">§§</span> 14:54</a> <span class="fk">Ista est lex. </span><span class="ft"> Quia late leges lepræ exposuit, necessario recapitulavit, prius genus, deinde partes exponit. </span><span class="fk">Lepræ. </span><span class="ft"> Impiæ doctrinæ, quæ contingit etiam laicis, ideo additum est: </span><span class="fk">Vir aut mulier in quo fuerit plaga lepræ et eat. </span><span class="ft"> Si enim sacerdotes tantum intellexisset, mulierem non addidisset. Post hæc lepram, quæ est in virtutibus, posuit, hæc enim sunt animæ vestimenta. Inde quæ est in Ecclesiæ doctoribus, qui sunt parietes domus. Tandem cicatricis et erumpentium papularum memoriam facit: lepram veram describens, eam scilicet quæ est in peccatis vel in dubiis vel manifestis.</span></p>
  </aside>

  <aside id="FN200">
    <p class="f"><a class="notebackref" href="#LV15_1"><span class="notemark">*</span> 15:1</a> <span class="ft"> ISICH. LXX sic, etc., usque ad in virum perfectum, etc.</span></p>
  </aside>

  <aside id="FN201">
    <p class="f"><a class="notebackref" href="#LV15_2"><span class="notemark">†</span> 15:2</a> <span class="ft"> GREG., lib. XXXIII Moral., cap. 15, tom. 2. </span><span class="fk">Vir qui patitur, </span><span class="ft"> etc. Quid est sermo nisi semen? etc., usque ad quam perpetuæ mercedis fructum. ISICH. Quia multæ species sunt pravæ doctrinæ, etc., usque ad si particeps fuerit doctrinæ ejus sequens discipulos ipsius.</span></p>
  </aside>

  <aside id="FN202">
    <p class="f"><a class="notebackref" href="#LV15_9"><span class="notemark">‡</span> 15:9</a> <span class="fk">Sagma super quo, </span><span class="ft"> etc. ISICH. LXX, id est, stragulum asini. Per quod negligentior discipulus et molli corde commutandus intelligitur. Sagmata enim mollia sunt.</span></p>
  </aside>

  <aside id="FN203">
    <p class="f"><a class="notebackref" href="#LV15_13"><span class="notemark">§</span> 15:13</a> <span class="fk">Numerabit septem dies. </span><span class="ft"> ID. Quia per septiformem Spiritum datur remissio peccatorum, cujus septem donis indigent qui perfecte mundari debent.</span></p>
  </aside>

  <aside id="FN204">
    <p class="f"><a class="notebackref" href="#LV15_14"><span class="notemark">**</span> 15:14</a> <span class="fk">Duos turtures. </span><span class="ft"> ID. Dignum doctoribus sacrificium. Turtur siquidem meditationem, columba frequenter generans et simplex, Spiritum sanctum designat. Oportet enim doctorem spiritualiter generare: digne ergo hoc sacrificium sacerdotibus et magistris dedicavit.</span></p>
  </aside>

  <aside id="FN205">
    <p class="f"><a class="notebackref" href="#LV15_15"><span class="notemark">††</span> 15:15</a> <span class="fk">Coram Domino ut emundetur. </span><span class="ft"> Secundum voluntatem et legem Dei, super quæ peccavit, emundatur pœnitendo, sacrificia orationum offerendo, et deinceps recte vivendo et perfecte sapiendo.</span></p>
  </aside>

  <aside id="FN206">
    <p class="f"><a class="notebackref" href="#LV15_16"><span class="notemark">‡‡</span> 15:16</a> <span class="fk">Vir de quo egreditur, </span><span class="ft"> etc. ISICH. </span><span class="fk">Nisi quis, </span><span class="ft"> etc., usque ad mundavit genus humanum. ID. Quia multi, etc., usque ad doctorum suorum traditionibus.</span></p>
  </aside>

  <aside id="FN207">
    <p class="f"><a class="notebackref" href="#LV15_17"><span class="notemark">§§</span> 15:17</a> <span class="fk">Vestem et pellem. </span><span class="ft"> Miseriam exprimit originalis peccati, quo genus humanum pollutum etiam insensata polluit. Mulieres exprimit quæ libidinis causa miscentur viris ad temporalem usum, quem præstant, et vestimentum, pelles quoque veteratæ projiciuntur, et muliebris consuetudo veterascente amicitia respuitur.</span></p>
  </aside>

  <aside id="FN208">
    <p class="f"><a class="notebackref" href="#LV15_19"><span class="notemark">***</span> 15:19</a> <span class="fk">Mulier, </span><span class="ft"> etc. Per menstrua pravæ cogitationes designantur. Quæ enim menstrua patitur, alienam carnem non tangit, et propria se polluit. Sic iniquæ cogitationes et voluntates, quamvis opere non compleantur, apud Deum pro factis habentur et puniuntur. </span><span class="fk">Mulier quæ redeunte. </span><span class="ft"> ISICH. Intendit tam mulieres, etc., usque ad quæ corruptio humani generis est. </span><span class="fk">Septem diebus, </span><span class="ft"> etc. Universitatem temporum significat, usque ad completionem, qua declaratum est Evangelium: separati enim erant homines a Deo usquequo conjungeret eos evangelica prædicatio. </span><span class="fk">Qui tetigerit vestimentum ejus, lavabit, </span><span class="ft"> etc. Sic oportet ab idololatria abstinere: ut nec idololatras nec eorum discipulos vel fautores, quibus quasi lectis vel vasis utuntur, contingamus, nec communionem cum eis habeamus.</span></p>
  </aside>

  <aside id="FN209">
    <p class="f"><a class="notebackref" href="#LV15_25"><span class="notemark">†††</span> 15:25</a> <span class="fk">Mulier quæ, </span><span class="ft"> etc. Quia fluxum seminis patientem, obscena et corrumpentia docentem diximus; et Judaica utentem doctrina de quo semen coitus egreditur; restant qui Gentilium doctrinam spargunt, quæ opportune fluxus sanguinis dicitur, quasi seductio idololatriæ: gaudent enim dæmones sanguine.</span></p>
  </aside>

  <aside id="FN210">
    <p class="f"><a class="notebackref" href="#LV15_29"><span class="notemark">‡‡‡</span> 15:29</a> <span class="fk">Offeret. </span><span class="ft"> Superius fluxum sanguinis patientem sumere duos turtures, aut columbas in sacrificium præcepit, quia magistri locum occupavit; et hic quoque eum qui patitur fluxum sanguinis quia et idololatriæ magister fuit.</span></p>
  </aside>

  <aside id="FN211">
    <p class="f"><a class="notebackref" href="#LV15_31"><span class="notemark">§§§</span> 15:31</a> <span class="fk">Docebitis. </span><span class="ft"> Hoc neque de leprosis, neque his qui tangunt morticinia, sancivit. </span><span class="fk">Immunditias. </span><span class="ft"> Omne peccatum immunditia est animæ, sed idololatria maxime. </span><span class="fk">Tabernaculum. </span><span class="ft"> Interiorem hominem, in quo imago Dei. </span><span class="fk">Verbum</span><span class="ft"> quoque </span><span class="fk">caro factum est, et habitabit in nobis. </span></p>
  </aside>

  <aside id="FN212">
    <p class="f"><a class="notebackref" href="#LV15_32"><span class="notemark">*</span> 15:32</a> <span class="fk">Ista. </span><span class="ft"> Quæ sibi cohærent, et communem intentionem habent, nectere consuevit, ut ostendat quomodo debeant intelligi, et quæ cum quibus cognatione intellectus conjungantur. </span><span class="fk">Et qui, </span><span class="ft"> etc. Qui præcepta Judaica docet, et male docet bona, immundus est, dum quæ ad litteram pertinent, extra tempus profert, sicut mundis utitur immundis, unde: </span><span class="fk">Omnia munda mundis, </span><span class="ft"> etc. </span><span class="fk">Et quæ, </span><span class="ft"> etc. Hi sunt qui impietatem docent, cum genus humanum errore idololatriæ sit detentum in menstruis, id est, in separatione malitiæ.</span></p>
  </aside>

  <aside id="FN213">
    <p class="f"><a class="notebackref" href="#LV16_1"><span class="notemark">*</span> 16:1</a> <span class="fk">Locutusque est Dominus, </span><span class="ft"> etc. ISICH. Unum corpus legis facit, etc., usque ad unde post mortem eorum Dominus hæc ad Moysen loquitur.</span></p>
  </aside>

  <aside id="FN214">
    <p class="f"><a class="notebackref" href="#LV16_2"><span class="notemark">†</span> 16:2</a> <span class="fk">Loquere ad Aaron, </span><span class="ft"> etc. ID. Quantum parcat nobis Deus, etc., usque ad quod præsentibus cavetur verbis. </span><span class="fk">Coram propitiatorio. </span><span class="ft"> ISICH. LXX: Coram facie propitiatorii, etc., usque ad vel quam ex carne Dominica percipimus.</span></p>
  </aside>

  <aside id="FN215">
    <p class="f"><a class="notebackref" href="#LV16_3"><span class="notemark">‡</span> 16:3</a> <span class="fk">Vitulum pro peccato offeret. </span><span class="ft"> ISICH. Mirandus ordo. Cum enim dixisset, quia non est semper ingrediendum in sancta, ne temere et incircumspecte accedere præsumamus, quando et quomodo ingrediamur, ostendit. </span><span class="fk">Vitulum offeret pro peccato. </span><span class="ft"> Initium prædicationis divinæ Christus est, et passio ejus, si hæc non fuisset et ab errore tam Gentili quam Judaico homines non liberasset, de divinitate Patris loqui non posset. </span><span class="fk">Nemo enim novit Patrem nisi Filius et cui voluerit revelare</span><span class="ft"> Matth. 11..</span></p>
  </aside>

  <aside id="FN216">
    <p class="f"><a class="notebackref" href="#LV16_4"><span class="notemark">§</span> 16:4</a> <span class="fk">Tunica linea vestietur, </span><span class="ft"> etc. Qui de Deo locuturus est, et ipsum secundum possibilitatem visurus, omnibus armetur virtutibus, quarum quatuor generales sunt, justitia, castitas, fortitudo, sapientia. </span><span class="fk">Feminalibus. </span><span class="ft"> HIERON. epist. ad Fabiolam, tom. 1. Ubi refertur quomodo Moyses Aaron fratrem suum induerit, etc., usque ad morte moriamur. ID. Secundum Hebræos, etc., usque ad ideo lineis feminalibus femina vel femora velantur. </span><span class="fk">Cum lotus fuerit. </span><span class="ft"> ISICH. Aqua baptismi, etc., usque ad sed dispensationem Christi intelligere cupiens.</span></p>
  </aside>

  <aside id="FN217">
    <p class="f"><a class="notebackref" href="#LV16_5"><span class="notemark">**</span> 16:5</a> <span class="fk">Suscipietque ab universa multitudine, </span><span class="ft"> etc. ID. Christus pro nobis immolatus est, etc., usque ad unde Paulus: </span><span class="fk">Mortificati estis per corpus Christi</span><span class="ft"> Rom. 8..</span></p>
  </aside>

  <aside id="FN218">
    <p class="f"><a class="notebackref" href="#LV16_7"><span class="notemark">††</span> 16:7</a> <span class="fk">Duos hircos, </span><span class="ft"> etc. ISICH. Quia tam pro peccatoribus quam pro justis, etc., usque ad dicens: </span><span class="fk">Non erunt tibi alieni</span><span class="ft"> Exod. 20.. AUG., quæst. 55 in Levit., tom. 3. </span><span class="fk">Duos hircos, </span><span class="ft"> Hircus immolandus, etc., usque ad allegorica significatio. ISICH. </span><span class="fk">Duos hircos stare faciet. </span><span class="ft"> Quia Christus Deus et homo, etc., usque ad et alteram capro emissario Christo.</span></p>
  </aside>

  <aside id="FN219">
    <p class="f"><a class="notebackref" href="#LV16_10"><span class="notemark">‡‡</span> 16:10</a> <span class="fk">In solitudinem. </span><span class="ft"> Id est in sinum Patris, quo nullus accedit nisi ipse et Spiritus sanctus. Abiit ergo, id est, operandi virtutem cohibuit, et portavit iniquitates nostras, non ut haberet, sed ut consumeret. </span><span class="fk">Deus enim ignis consumens est. </span><span class="ft"> In solitudinem, de qua dicitur: </span><span class="fk">In terra deserta invia et inaquosa, </span><span class="ft"> etc. Psal. 62. Ibi hostis locum non habet, ubi Deus manet. In cœlum enim divinitas tempore passionis abiisse dicitur; non locum mutans, sed quodammodo virtutem cohibens, ut possent impii consummare passionem.</span></p>
  </aside>

  <aside id="FN220">
    <p class="f"><a class="notebackref" href="#LV16_11"><span class="notemark">§§</span> 16:11</a> <span class="fk">Vitulum. </span><span class="ft"> Quando Christus pro Judaicæ plebis liberatione offertur, vitulus dicitur: quia legis justificationem observabat. Unde ait: </span><span class="fk">Non veni legem solvere, sed adimplere</span><span class="ft"> Matth. 5.; </span><span class="fk">qui factus est ex muliere, ut eos qui sub lege erant, redimeret</span><span class="ft"> Gal. 4.. Recte ergo dicitur vitulus, quasi mandatis legis subjugatus. ISICH. Sacrificium Christi esse quidem carnis per virtutem divinitatis, et in beneplacito Patris, et propitiationem pro peccatis nostris: et ad subministrationem spiritus peragi legislator manifestat.</span></p>
  </aside>

  <aside id="FN221">
    <p class="f"><a class="notebackref" href="#LV16_12"><span class="notemark">***</span> 16:12</a> <span class="fk">De prunis altaris, </span><span class="ft"> etc. Spiritualibus verbis, quæ Joannes, egresso Juda, in cœna scripsit, quibus exponit quomodo ipse, cum sit in Patre et Pater in ipso Spiritum mittat; quomodo Pater agricola, ipse vitis, palmites apostoli, et alia multa, quæ ad pietatem accendunt tanquam carbones ignis Joan. 18.. </span><span class="fk">Hauriens manu. </span><span class="ft"> 70. Implebit manus suas thymiamate, compositionis subtilis, subtilia scilicet spiritualia orans, non terrena. </span><span class="fk">Thymiama</span><span class="ft"> orationem. Unde: </span><span class="fk">Dirigatur oratio mea sicut incensum in conspectu tuo. </span><span class="ft"> Oravit enim Christus pro discipulis.</span></p>
  </aside>

  <aside id="FN222">
    <p class="f"><a class="notebackref" href="#LV16_13"><span class="notemark">†††</span> 16:13</a> <span class="fk">Ut positis, </span><span class="ft"> etc. Aaron pro dignitate sacerdotii, Christum et alios sacerdotes significat. Christus </span><span class="fk">super ignem, </span><span class="ft"> id est doctrinam, ponit aromata, id est, orationem; et </span><span class="fk">vapor nebulæ, </span><span class="ft"> id est, virtus orationis, operit oraculum, id est carnem, ex qua nobis propitiatio peccatorum in Christo, qui est et testimonium. Ponit autem et quisque sacerdos de Christo loquens, in igne doctrinæ spiritualis, aromata orationis, cujus virtus operit oraculum, quod est super testimonium, nec permittit eum quærere de passione Christi, quæ sunt supra virtutem quærentis, et non morietur immoderatis, scilicet quæstionibus. </span><span class="fk">Et non morietur. </span><span class="ft"> Caro ejus non vidit corruptionem, quia vapore aromatum operiebatur virtute, scilicet orationis, de qua dicitur. </span><span class="fk">Non dabis sanctum tuum videre corruptionem</span><span class="ft"> Psal. 15..</span></p>
  </aside>

  <aside id="FN223">
    <p class="f"><a class="notebackref" href="#LV16_14"><span class="notemark">‡‡‡</span> 16:14</a> <span class="fk">Contra propitiationem. </span><span class="ft"> Quia ad propitiationem nostram et illuminationem Christus passus est, qui propitiatorium dicitur, et oriens. Unde: Ecce vir, oriens, etc. Psal. 15. Et alibi: et </span><span class="fk">visitavit nos oriens, </span><span class="ft"> etc. Zachar. 6.. Vel contra propitiatorium, id est, in conspectu Patris, septies, quia remissionem peccatorum et Spiritum sanctum nobis donavit.</span></p>
  </aside>

  <aside id="FN224">
    <p class="f"><a class="notebackref" href="#LV16_15"><span class="notemark">§§§</span> 16:15</a> <span class="fk">Cumque mactaverint, </span><span class="ft"> etc. Quia de communi massa hominum factus est Christus, recte hircus vocatur, quia hoc animal pilis asperum et hirsutum, et pro peccato genus humanum. Unde convenienter ait: </span><span class="fk">Cumque mactaverit hircum pro peccato populi</span><span class="ft"> Ose. 1., id est humani generis: quod quondam non populus, nunc autem populus, ex quo ejus primitias assumpsit Christus. Ut ergo monstraret de Judæis principaliter, sed et omnis naturæ, quæ in peccato est, primitias Christum portare, vitulum simul et hircum assumpsit, et quia unum sacrificium, et unus effectus, necessario communia in hirco aguntur et vitulo. Cernis enim quia hircus occiditur ante Deum, id est Patrem: et sanguis infertur in interiora velaminis, id est, ad eumdem Patrem. Et expiatur sanctuarium, massa, scilicet, humani generis, quæ ab initio sancta fuit, et tabernaculum Spiritus sancti.</span></p>
  </aside>

  <aside id="FN225">
    <p class="f"><a class="notebackref" href="#LV16_16"><span class="notemark">*</span> 16:16</a> <span class="fk">Tabernaculo testimonii, </span><span class="ft"> etc. Quod superius sanctuarium, hic tabernaculum testimonii vocat. Eadem enim ratione et sancta et tabernaculum testimonii, dicitur massa humani generis. Sic enim tabernaculum testimonii cœlum est, recte sancta nominatur: cœlestis est homo noster de quo Paulus ait: </span><span class="fk">Sicut portavimus imaginem terræ, </span><span class="ft"> etc. I Cor. 15.. Hic recte sancta nominatur qui est in medio immunditiarum, quia passionibus carnis oppugnatur Christus. </span><span class="fk">Sanctuarium. Genus</span><span class="ft"> humanum, carnem assumendo, ut in proprio sanctuario carnis rogaret per crucem.</span></p>
  </aside>

  <aside id="FN226">
    <p class="f"><a class="notebackref" href="#LV16_17"><span class="notemark">†</span> 16:17</a> <span class="fk">Donec egrediatur. </span><span class="ft"> Humano scilicet more spiritum emittens, et carnem in sepulcro relinquens.</span></p>
  </aside>

  <aside id="FN227">
    <p class="f"><a class="notebackref" href="#LV16_18"><span class="notemark">‡</span> 16:18</a> <span class="fk">Et sumptum sanguinem. </span><span class="ft"> Quia passione sua cornua altaris, id est quatuor principales virtutes sanctificavit.</span></p>
  </aside>

  <aside id="FN228">
    <p class="f"><a class="notebackref" href="#LV16_19"><span class="notemark">§</span> 16:19</a> <span class="fk">Expiet. </span><span class="ft"> Christi sacrificio expiantur. Unde, </span><span class="fk">ipsa autem cœlestia majoribus hostiis expiantur</span><span class="ft"> Heb. 2., quam istis. </span><span class="fk">Ab immunditiis. </span><span class="ft"> Quantum ad cœlorum virtutes non indigent expiari, quæ sunt in sanctificatione perenni. Sed quia frequenter peccatorum nostrorum fumus ascendit, de quo dicitur: </span><span class="fk">Ascendit fumus in ira ejus</span><span class="ft"> Psal. 17.; et de Ninive, </span><span class="fk">Malitia ejus ascendit coram me</span><span class="ft"> Jonæ 1., recte ab immunditiis nostris expiat supernos choros, ut abominabilem auferat odorem. Ideo non simpliciter aspergit, sed septies, quia venia peccatorum nostrorum cœlestia mundantur.</span></p>
  </aside>

  <aside id="FN229">
    <p class="f"><a class="notebackref" href="#LV16_20"><span class="notemark">**</span> 16:20</a> <span class="fk">Postquam. </span><span class="ft"> AMBR. epist ad Simplicianum. Sicut duo sunt in agro, etc., usque ad quæ facit animi tranquillitatem.</span></p>
  </aside>

  <aside id="FN230">
    <p class="f"><a class="notebackref" href="#LV16_21"><span class="notemark">††</span> 16:21</a> <span class="fk">Et posita utraque manu, </span><span class="ft"> etc. Manus impositio benedictionem ministrat in sacrificio, aut remissionem peccatorum, aut Spiritum sanctum; quæ esse non possunt in eo super quem cadit fors diaboli. Multæ quoque circumstantiæ sunt quæ illi sententiæ contradicunt. </span><span class="fk">Et posita. </span><span class="ft"> Ut ostendatur quia verbum Dei impassibile, immortale, in carne pro nobis sufficiens sacrificium suscepit: huic recte omnia peccata imponuntur, quia peccata nostra pertulit in corpore suo. LXX: </span><span class="fk">Imponet ea super caput hædi vivi. </span><span class="ft"> In quo significatur spinea corona capiti ejus impressa, in spinis enim significantur peccata. </span><span class="fk">Per hominem, </span><span class="ft"> etc. Christum qui est omnia, sui sacrificii sacerdos, sacrificium, cultus, et altare. Paratus secundum illud: </span><span class="fk">Ego autem non contradico, vetrorsum non abii: corpus meum dedi percutientibus, </span><span class="ft"> etc. Isai. 50.. Christus ergo seipsum per hædum vivum immolans, ipse se per hominem paratum, id est propriam virtutem, mittit hircum viventem in solitudinem, immortalem scilicet, impassibilemque divinitatem ad invia nobis loca, et omni malitia deserta. Unde: </span><span class="fk">Sciens Jesus quia omnia dedit ei Pater in manus, et quia a Deo exivit, et ad Deum vadit</span><span class="ft"> Joan. 13.. ORIG. </span><span class="fk">in homil. super Leviticum</span><span class="ft"> hircum qui Domino immolatur, dicit significare eos qui ad fortem Domini destinantur, sicut Lazarus ille, qui in sinum Abrahæ deportatur angelis Luc. 16.. Hircum vero qui dimittitur in eremum, reprobos significare, vel Judaicum populum, qui a facie Domini pro peccatis suis abjiciuntur, sicut dives purpuratus in inferno sepultus. Hominem vero paratum, Christum vel angelos ejus, unde recipit unusquisque quod meretur.</span></p>
  </aside>

  <aside id="FN231">
    <p class="f"><a class="notebackref" href="#LV16_26"><span class="notemark">‡‡</span> 16:26</a> <span class="fk">Illi vero qui dimiserint. </span><span class="ft"> ORIG., hom. 9 in Lev. Ascendit in cor tuum concupiscentia? etc., usque ad et hic in lavandis vestibus potest eadem figura servari.</span></p>
  </aside>

  <aside id="FN232">
    <p class="f"><a class="notebackref" href="#LV16_29"><span class="notemark">§§</span> 16:29</a> <span class="fk">Mense autem septimo. </span><span class="ft"> ORIG., </span><span class="fk">ubi supra. </span><span class="ft"> In qua solemnitas repropitiationis, etc., usque ad id est abjectus et refutatus.</span></p>
  </aside>

  <aside id="FN233">
    <p class="f"><a class="notebackref" href="#LV17_1"><span class="notemark">*</span> 17:1</a> <span class="fk">Et locutus est, </span><span class="ft"> etc. Præsenti lege demonstratur quia non tantum Moysi, sed omnibus communiter loquitur Dominus. Omnes scire cupit quod omnibus expedit, legem scilicet temporalem esse, et expleto suo tempore, observari supervacue. Expletio vero temporis perfecta, destructio loci in quo sacrificia præcepit offerri, intimando eum qui extra castra, sive foris, tantum extra tabernaculum testimonii sacrificaverit, interire de populis suis, ut scilicet, destructo tabernaculo et loco, sacrificia finem habeant. Sanctas vero actiones et quæ ædificant humanam mentem, ut patrem et matrem honorare, et proximos diligere, et similia, loco non circonscripsit, quia semper prosunt, et cum Evangelio conveniunt. Quicunque ergo nunc figuras agunt destructi loci, sanguinem effundunt, et communem conversationem maculant, in communi peccant; sicut qui sanguinem fundunt, eorum quoque sanguinem fundunt, quos exemplo suo in errorem mittunt.</span></p>
  </aside>

  <aside id="FN234">
    <p class="f"><a class="notebackref" href="#LV17_3"><span class="notemark">†</span> 17:3</a> <span class="fk">Homo quilibet, </span><span class="ft"> etc. Quasi figuræ legis temporales sunt, et in loco certo sunt, quo destructo non possunt manere. </span><span class="fk">Si occiderit ovem. </span><span class="ft"> AUG., quæst. 56 in Levit. Non de his dicit, etc., usque ad quidquid in hac re fecit, contra legem esse non potuit, quia dator est legis.</span></p>
  </aside>

  <aside id="FN235">
    <p class="f"><a class="notebackref" href="#LV17_7"><span class="notemark">‡</span> 17:7</a> <span class="fk">Et nequaquam ultra immolabunt hostias suas dæmonibus, </span><span class="ft"> etc. Cum a Domino dictum sit Exod. 20.: </span><span class="fk">Non facies tibi idolum nec omnem similitudinem eorum quæ in cœlo sunt sursum, et in terra deorsum, et quæcunque subtus terram; </span><span class="ft"> conflatilem vitulum fecerunt, et ei sacrificium obtulerunt, abligurire cupientes sacrificium. Lex ergo, quasi pædagogus eorum, præcipit Deo sacrificare Exod. 32., ut in hoc occupati abstinerent se a sacrificio idololatriæ. Talia tamen sancivit sacrificia, quibus mysteria significantur futura. </span><span class="fk">Cum quibus fornicati sunt. </span><span class="ft"> Idololatriam fornicationem vocat, quia Deus despondit sibi animas nostras. Dicitur ergo fornicatio ab illo discessio. Terret etiam eos qui in carne fornicantur, cum peccatum fornicationis comparat idolorum cultui et dæmonum oblationi.</span></p>
  </aside>

  <aside id="FN236">
    <p class="f"><a class="notebackref" href="#LV17_8"><span class="notemark">§</span> 17:8</a> <span class="fk">Homo de domo Isræl, </span><span class="ft"> etc. AUG., ubi supra. Si idem repetitur mandatum, etc., usque ad frustra se Isrælitas vel Judæos jactant.</span></p>
  </aside>

  <aside id="FN237">
    <p class="f"><a class="notebackref" href="#LV17_10"><span class="notemark">**</span> 17:10</a> <span class="fk">De advenis. </span><span class="ft"> Gentilibus, qui non sunt conjuncti Judæis, sed apud nos. Apud eos quippe fuimus, ut legem eorum et prophetas, et promissam hæreditatem habentes, non tamen ipsis sed Deo adhærentes: propterea juxta LXX, </span><span class="fk">homo homo dixit, </span><span class="ft"> ut ostendat tam eos qui in circumcisione, quam qui in præputio adhærent Deo, hoc debere mandatum servare. </span><span class="fk">Si comederit sanguinem, </span><span class="ft"> etc. Sanguinem, homicidium intelligimus; fratris odium, homicidium est: </span><span class="fk">Qui enim odit fratrem suum, homicida est</span><span class="ft"> I Joan. 3.. Abstinendum est igitur ab omni odio fratrum, quia super talem animam quæ talem comedit sanguinem secundum illud: </span><span class="fk">Qui devorant plebem meam sicut escam panis</span><span class="ft"> Psal. 13. obfirmat faciem suam Deus, Christum, scilicet qui est imago Patris. </span><span class="fk">Qui enim videt Filium, videt et Patrem</span><span class="ft"> Joan. 14.. Ipse enim judex est de quo dicitur: </span><span class="fk">Vultus autem Domini super facientes mala, ut perdat de terra memoriam eorum</span><span class="ft"> Psal. 33.. Ipse autem comedentem sanguinem perdit de populo suo, de communi scilicet hominum genere: quia sicut immisericordem et impium cum malignis spiritibus mittit in ignem æternum, </span><span class="fk">qui præparatus est diabolo et angelis ejus</span><span class="ft"> Matth. 25.. Ut autem ostenderet quantum debeamus esse invicem misericordes, quantum diligentes, ostendit quia pro expiatione nostra sanguinem suum fuderit dicens: </span><span class="fk">Ego dedi illum vobis, </span><span class="ft"> sanguinem scilicet Christi.</span></p>
  </aside>

  <aside id="FN238">
    <p class="f"><a class="notebackref" href="#LV17_11"><span class="notemark">††</span> 17:11</a> <span class="fk">Anima carnis. </span><span class="ft"> AUG., quæst. 57 in Lev. Aliquid vitale est in sanguine, etc., usque ad cui tantum meritum acquirebat.</span></p>
  </aside>

  <aside id="FN239">
    <p class="f"><a class="notebackref" href="#LV17_13"><span class="notemark">‡‡</span> 17:13</a> <span class="fk">Homo quicunque. </span><span class="ft"> ISICH. Multa Deo cura est de nobis, ne alteri noceamus: propterea percutienti maxillam jubet alteram dare; et auferenti pallium, tunicam dimittere; et non in judicio contendere, ne ex contentione velimus etiam nocere Matth. 5., sed patiendo ipsum corrigere. Ideo legislator sanguinis mandatum recapitulat, ut fraudes et astutias nocendi varias auferat, dicens: </span><span class="fk">Sive venatione sive aucupio, </span><span class="ft"> etc. </span><span class="fk">Venatione. </span><span class="ft"> Fraude, quæ ad sanguinem vitamque pertinet. Unde: </span><span class="fk">Captabant in animam justi, et sanguinem innocentem condemnabant</span><span class="ft"> Psal. 43.. Et rursus: </span><span class="fk">Anima nostra sicut passer, erepta est de laqueo venantium</span><span class="ft"> Psal. 123.. Hoc est, si peccantem viderit eum, qui venationi et dolo ex infirmitate vel simplicitate expositus est. </span><span class="fk">Vel ovem, </span><span class="ft"> etc. Eum scilicet qui a terrenis se removet, quibus vesci licitum est: tales enim violenti et avari comedunt. Unde: </span><span class="fk">Si invicem comeditis, videte ne ab invicem consumamini</span><span class="ft"> Gal. 5.. Vel quoniam prius erant justi, recte inter munda computantur. </span><span class="fk">Operiat illum terra, </span><span class="ft"> etc. Peccata confitentium terra operit, tanquam inferius remanentia et per pœnitentiam mortificata: quorum prohibitus est clamor ad cœlos ascendere, quo ascendebat clamor Sodomorum, qui nolebant pœnitere Gen. 18..</span></p>
  </aside>

  <aside id="FN240">
    <p class="f"><a class="notebackref" href="#LV17_15"><span class="notemark">§§</span> 17:15</a> <span class="fk">Anima quæ comederit, </span><span class="ft"> etc. Superius dictum est: Quæ tetigerit morticina a bestiis capta, id est, qui in talibus communicaverit: hic autem dicitur: </span><span class="fk">Anima quæ comederit; </span><span class="ft"> totum scilicet peccatum suum fecerit, et ex eo voluntatem suam expleverit.</span></p>
  </aside>

  <aside id="FN241">
    <p class="f"><a class="notebackref" href="#LV18_2"><span class="notemark">*</span> 18:2</a> <span class="fk">Ego Dominus. </span><span class="ft"> Quasi dicat, Cognoscite vestrum creatorem; diligenter servate ejus præcepta.</span></p>
  </aside>

  <aside id="FN242">
    <p class="f"><a class="notebackref" href="#LV18_3"><span class="notemark">†</span> 18:3</a> <span class="fk">Juxta consuetudinem, </span><span class="ft"> etc. Intentionem totius legis aperit, ut a malis scilicet abstineamus et bona teneamus. </span><span class="fk">Neque in legitimis eorum, </span><span class="ft"> etc. Non enim solum a fornicatione, avaritia et superbia, sed etiam a divinationibus, et auguriis, et omnium gentium superstitionibus præcipit abstinere.</span></p>
  </aside>

  <aside id="FN243">
    <p class="f"><a class="notebackref" href="#LV18_5"><span class="notemark">‡</span> 18:5</a> <span class="fk">Vivet in eis. Ego Dominus. </span><span class="ft"> Quia in ipsis vera vita in Christum credentibus: </span><span class="fk">quia qui videt Filium, et credit in eum, habet vitam æternam</span><span class="ft"> Joan. 6.. Hoc in prioribus judiciis et præceptis non addidit: lex enim non vivificat, nisi evangelium superveniat.</span></p>
  </aside>

  <aside id="FN244">
    <p class="f"><a class="notebackref" href="#LV18_6"><span class="notemark">§</span> 18:6</a> <span class="fk">Omnis homo ad proximam, </span><span class="ft"> etc. Prohibet ne astute ad peccantes in lege, cognationis occasione, accedamus, ut tandem turpia facta eorum cognoscentes prodamus; unde subdit: </span><span class="fk">Ego Dominus. </span><span class="fk">Omnis homo. </span><span class="ft"> LXX: </span><span class="fk">Homo ad omnem domesticam carnis ipsius non accedet, </span><span class="ft"> etc. Quemadmodum enim homo duplex, sic duplicia præcepta, interiorem et exteriorem hominem docentia. Lex exterior sanguineis misceri prohibet, sicut gentes, quarum hæreditatem accepturus erat Isræl, qui adeo dissolutus et deditus carnis voluptatibus, ut unus multas uxores acciperet, ut sic saltem ab alienigenis abstinerent. Generationes ergo legislator exsequitur per ordinem, a quibus continere debent, ne confundantur generationes et dispereant hæreditates. Talium con junctionem turpitudinem appellat, ut abominandam horrendamque ostendat. Notandumque quod cum in principio hujus legis dixisset: </span><span class="fk">Ego Dominus Deus vester, </span><span class="ft"> iteravit </span><span class="fk">Ego Dominus, </span><span class="ft"> significans quia nobis carne conjunctus est, et nostræ cognationis particeps: tantam ergo cognationem offendere damnabile est. </span><span class="fk">Ego Dominus. </span><span class="ft"> Non manifestans peccata hominum, sed delens et tegens quod fuerit confessione deletum vel detectum. </span><span class="fk">Turpitudinem, </span><span class="ft"> etc. AUG., quæst. 58 in Lev. Prohibet cum matre concumbere, etc., usque ad in charitate enim peccat, quæ plenitudo legis est Rom. 13..</span></p>
  </aside>

  <aside id="FN245">
    <p class="f"><a class="notebackref" href="#LV18_9"><span class="notemark">**</span> 18:9</a> <span class="fk">Foris genita est. </span><span class="ft"> ID., quæst. 59. Ex matre, si de priori viro, etc., usque ad quod superius dixit obscure.</span></p>
  </aside>

  <aside id="FN246">
    <p class="f"><a class="notebackref" href="#LV18_11"><span class="notemark">††</span> 18:11</a> <span class="fk">Filiæ uxoris, </span><span class="ft"> etc. AUG., ubi supra. Non cum filia novercæ ex priori viro videatur prohibere concubitum, cum ei cui prohibetur, soror non sit, vel ex patre vel ex matre, addidit quod ex eodem patre.</span></p>
  </aside>

  <aside id="FN247">
    <p class="f"><a class="notebackref" href="#LV18_14"><span class="notemark">‡‡</span> 18:14</a> <span class="fk">Turpitudinem fratris patris, </span><span class="ft"> etc. AUG., quæst. 61. Quæritur utrum hoc, etc., usque ad posset enim aliquis putare quod talem liceret sibi ducere et adulterium non timere. </span><span class="fk">Nec accedes, </span><span class="ft"> etc. LXX: </span><span class="fk">Et ad uxorem ejus non introibis. </span><span class="ft"> Proinde hanc enim turpitudinem dicunt patris fratris ejus, id est patrui pudenda, scilicet, uxoris.</span></p>
  </aside>

  <aside id="FN248">
    <p class="f"><a class="notebackref" href="#LV18_16"><span class="notemark">§§</span> 18:16</a> <span class="fk">Turpitudinem uxoris fratris, </span><span class="ft"> etc. In matre concupiscentia, actio intelligitur in filia, in nepte mors. </span><span class="fk">Concupiscentia enim parit peccatum, peccatum mortem</span><span class="ft"> Jac. 1., vel aliud peccatum; sicut David ex concupiscentia adulteravit, et pro adulterio occidit.</span></p>
  </aside>

  <aside id="FN249">
    <p class="f"><a class="notebackref" href="#LV18_17"><span class="notemark">***</span> 18:17</a> <span class="fk">Ut reveles ignominiam ejus. </span><span class="ft"> Quasi familiare et cognatum est nobis peccatum. Unde invicem debemus condolere, et onera nostra portare, ut adimpleamus legem Christi, qui peccata nostra portavit.</span></p>
  </aside>

  <aside id="FN250">
    <p class="f"><a class="notebackref" href="#LV18_18"><span class="notemark">†††</span> 18:18</a> <span class="fk">Sororem uxoris tuæ, </span><span class="ft"> etc. AUG., quæst. in Lev. Non prohibet, etc., usque ad ne faceret eam mœchari. </span><span class="fk">In pellicatum illius non accipies nec revelabis, </span><span class="ft"> etc. LXX: </span><span class="fk">In zelum illius, </span><span class="ft"> quasi hoc esset zelus inter sorores, quasi non sit et inter non sorores. An potius ne hoc animo fiat, ut in zelum sororis soror superducatur? </span><span class="fk">In pace nos vocavit Deus, pacem cum omnibus habeamus</span><span class="ft"> Rom. 12., maxime cum proximis. In Judaica quoque conversatione non decet ecclesiasticam suscipere, nec typicum pascha cum vero celebrare, nec circumcisionem cum baptismate. Unde Paulus: </span><span class="fk">Si circumcidimini, Christus vobis nihil proderit</span><span class="ft"> Gal. 5.. Mortificata ergo Judaica conversatione Ecclesiæ debet conjungi, quæ est soror legis, eosdem habet doctores, eosdem prophetas. Sed Judaica conversatio æmulatur, quia ad Ecclesiam transierunt divitiæ ejus. Unde Paulus ait: </span><span class="fk">Æmulantur vos non bene, sed excludere vos, </span><span class="ft"> etc. Gal. 4.. Uxor namque prior zelat, quia subintrat secunda. Unde Lia ait: </span><span class="fk">Parumne tibi videtur quod præripueris maritum mihi? </span><span class="ft"> Gen. 30.</span></p>
  </aside>

  <aside id="FN251">
    <p class="f"><a class="notebackref" href="#LV18_19"><span class="notemark">‡‡‡</span> 18:19</a> <span class="fk">Ad mulierem, </span><span class="ft"> etc. AUG., quæst. 64 in Lev. Cum hoc superius sufficienter prohibuisset, etc., usque ad sed concipiendæ proli noxium prohibetur.</span></p>
  </aside>

  <aside id="FN252">
    <p class="f"><a class="notebackref" href="#LV18_20"><span class="notemark">§§§</span> 18:20</a> <span class="fk">Cum uxore, </span><span class="ft"> etc. ISICH. Hic prohibetur rursus adulterium, quod etiam in decalogo prohibetur: unde apparet illa ita esse prohibita, ut etiam mortuis viris non ducant uxores, quarum prohibet turpitudinem revelari.</span></p>
  </aside>

  <aside id="FN253">
    <p class="f"><a class="notebackref" href="#LV18_21"><span class="notemark">*</span> 18:21</a> <span class="fk">De semine, </span><span class="ft"> etc. ID. Convenienter hæc subjunguntur, etc., usque ad nec in errore gentilium miscemur. </span><span class="fk">Nec pollues, </span><span class="ft"> etc. Non solum luxuriando, vel idolis immolando, sed et gentilium philosophiam in Ecclesiam introducendo. Quis enim consensus templo Dei cum idolis?</span></p>
  </aside>

  <aside id="FN254">
    <p class="f"><a class="notebackref" href="#LV18_23"><span class="notemark">†</span> 18:23</a> <span class="fk">Mulier non, </span><span class="ft"> etc. Non solum viris, sed etiam mulieribus lex posita est II Cor. 9.. Unde: </span><span class="fk">Mulierem fortem quis inveniet? </span><span class="ft"> Prov. 13. Sicut enim masculus animam fortem et constantem in virtutibus significat, sic mulier dignitatem suam custodientem designat: facta est enim in adjutorium viri Gen. 2.: quæ vero talis est, non debet jumentorum coitu maculari.</span></p>
  </aside>

  <aside id="FN255">
    <p class="f"><a class="notebackref" href="#LV18_24"><span class="notemark">‡</span> 18:24</a> <span class="fk">Nec polluamini in omnibus his, </span><span class="ft"> etc. ISICH. Quanta pollutio sit in prædictis, pœna pollutorum ostendit. Nec incaute prætereundum, quia ea quæ invicem sibi conjuncta sunt, in unum colligit, ut ostendat quia qui in uno pollutus fuerit, in omnibus offendit Jac. 2.. </span><span class="fk">Contaminatæ sunt universæ gentes, </span><span class="ft"> etc. Dæmones, qui propter multitudinem dicuntur gentes universæ. Qui cum omni peccato gaudeant, præcipue tamen fornicatione et idololatria, quia in his et corpus et anima maculatur, et totus homo, qui terra dicitur. Sed visitavit Deus terram, id est hominum genus.</span></p>
  </aside>

  <aside id="FN256">
    <p class="f"><a class="notebackref" href="#LV18_29"><span class="notemark">§</span> 18:29</a> <span class="fk">Omnis anima, </span><span class="ft"> etc. Qui enim post evangelicam prædicationem talia committunt, aliam mali medicinam non inveniunt; nec in sorte hominum, sed dæmonum erunt.</span></p>
  </aside>

  <aside id="FN257">
    <p class="f"><a class="notebackref" href="#LV18_30"><span class="notemark">**</span> 18:30</a> <span class="fk">Custodite mandata mea. </span><span class="ft"> Quasi: Mea sunt mandata, non hominis; ad cujus imaginem facti estis; quam polluere non debetis: </span><span class="fk">quia templum Dei estis, et Spiritus Dei habitat in vobis</span><span class="ft"> I Cor. 3..</span></p>
  </aside>

  <aside id="FN258">
    <p class="f"><a class="notebackref" href="#LV19_1"><span class="notemark">*</span> 19:1</a> <span class="fk">Locutus est Dominus... Sancti estote. </span><span class="ft"> ORIG., hom. 12 in Lev. Quid significet hoc nomen quod est sanctum, etc., usque ad ut scilicet in sæculo conversationem habeatis.</span></p>
  </aside>

  <aside id="FN259">
    <p class="f"><a class="notebackref" href="#LV19_3"><span class="notemark">†</span> 19:3</a> <span class="fk">Unusquisque. </span><span class="ft"> Super fundamentum ædificat: quasi, estote sancti, ut sanctus habitet in vobis; et naturæ benignitatem impendite honorando patrem et matrem. </span><span class="fk">Sabbata mea custodite. </span><span class="ft"> ISICH. Mandata legis volens recapitulare, id est, </span><span class="fk">Non occides, Non furaberis, </span><span class="ft"> etc., etc., inquit: </span><span class="fk">Sabbata mea custodite. </span><span class="ft"> Verum enim sabbatum est ab omni malo cessare. Unde Moyses: </span><span class="fk">Omne opus servile non facietis in eo</span><span class="ft"> Exod. 31.. </span><span class="fk">Sabbata mea custodite. </span><span class="ft"> Volens nos Deus de intelligibili requie docere, et de mundi consummatione, quando impossibile est cibum parare vel operari, nec circa aliquid corporale occupari, ait per Moysen: </span><span class="fk">Sabbata hodie Domino, non invenietis illud in agro</span><span class="ft"> Exod. 16., etc. Nota quia non ait, sabbatum, sed </span><span class="fk">sabbata, </span><span class="ft"> quia intelligibilis requies non ab uno, sed ab omnibus carnalibus quieta est et absoluta: ideo in hoc loco prius sabbatorum nomen in divina Scriptura positum est, ut scias quia sabbatum plena et perfecta quies.</span></p>
  </aside>

  <aside id="FN260">
    <p class="f"><a class="notebackref" href="#LV19_5"><span class="notemark">‡</span> 19:5</a> <span class="fk">Si immolaveritis, </span><span class="ft"> etc. Omnia fere legis capitula reiterat, ut eorum memoriam auditoribus infigat; sed maxime necessaria, sicut hoc mandatum quod superius proposuit, cum de sacrificiis ageret. Sacrificium salutare accepit, in quo quæ ad salutem pertinent necesse est operari, ut autem sit acceptabile, oportet immolari pietatem et pudicitiam. Hoc enim secundum Apostolum bonum est et acceptum coram Salvatore nostro Deo, </span><span class="fk">qui vult omnes homines salvos fieri</span><span class="ft"> I Tim. 2.. Comedere autem in die immolationis et altero, est in vita præsenti quæcunque ad salutem pertinent operari: hodie enim et cras pro præsenti sæculo accipiuntur; unde Jacobus: </span><span class="fk">Qui dicitis: Hodie et crastino ibimus in civitatem, </span><span class="ft"> etc. Jac. 4.. Dies tertia, quia in ipsa Dominus a mortuis resurrexit, figuram gerit futuri sæculi et resurrectionis, in quo non licebit operari, sed operum suscipere retributionem. Qui ergo hic vivit tanquam illic operaturus sit, tanquam die tertia sacrificium manducaturus, a legislatore hoc facere prohibetur, quia virtutem imperfectam relinquit, tanquam ibi perficere possit.</span></p>
  </aside>

  <aside id="FN261">
    <p class="f"><a class="notebackref" href="#LV19_9"><span class="notemark">§</span> 19:9</a> <span class="fk">Cum messueris, </span><span class="ft"> etc. Ut dilectionem adinvicem habeamus, ut amatores et misericordes in pauperes simus, præsenti capitulo præcipitur. Debemus enim egentibus dare, nec debita violenter exigere, et reliquias bonorum nostrorum concedere, imitando Deum datorem omnium. Propterea metentes vel vindemiantes vult aliquid derelinquere pauperi et proselyto, ne datori omnium videatur ingratus, qui aliis divitias dedit, alios de aliorum reliquiis vivere voluit; ut sic probaret dispensationem divitum, et patientiam pauperum. Pauperes enim et proselytos non abjicit, quibus etiam sic victum providit. Unde subdit: </span><span class="fk">Ego Dominus Deus vester, </span><span class="ft"> scilicet qui divites facio, qui pro vobis pauper fio, qui propter miseriam inopum et gemitum pauperum aliquando exsurgam. </span><span class="fk">Cum messueris, </span><span class="ft"> etc. Aperte ostendit quia doctores Judæorum totius legis interpretationem non capiunt, sed quædam pauperi et proselyto derelinquunt, gentibus scilicet, quibus dicitur: </span><span class="fk">Beati pauperes, </span><span class="ft"> etc. Matth. 5.. Qui et proselyti sunt, quia cognationi Abrahæ se ingerunt. Quod ergo dicitur: </span><span class="fk">Non occides, Non mœchaberis, </span><span class="ft"> metant Judæorum doctores; quæ autem spiritualem habent interpretationem, sicut emundationes, sacrificia et similia, cedant Ecclesiæ doctoribus, et quæ illis metentibus decidunt, id est quæ ipsi non intelligunt.</span></p>
  </aside>

  <aside id="FN262">
    <p class="f"><a class="notebackref" href="#LV19_10"><span class="notemark">**</span> 19:10</a> <span class="fk">Neque in vinea. </span><span class="ft"> ISICH. Vinea Domini sabaoth, etc., usque ad ut experimento divinum eloquium comprobetur.</span></p>
  </aside>

  <aside id="FN263">
    <p class="f"><a class="notebackref" href="#LV19_11"><span class="notemark">††</span> 19:11</a> <span class="fk">Non facietis furtum, </span><span class="ft"> etc. AUG., quæst. 86 in Levit. Hoc in Decalogo positum est, etc., usque ad et detestanda talem sequuntur errorem. </span><span class="fk">Non mentiemini. </span><span class="ft"> Cognationem peccatorum ostendit. Multa putamus parva, quæ sunt maxima, ut mendacium, perjurium; quæ furto sunt conjuncta, et recte, quia hæc furto cooperantur.</span></p>
  </aside>

  <aside id="FN264">
    <p class="f"><a class="notebackref" href="#LV19_12"><span class="notemark">‡‡</span> 19:12</a> <span class="fk">Non perjurabis, </span><span class="ft"> etc. LXX: </span><span class="fk">Non levabitis, </span><span class="ft"> etc., usque ad talia juramenta non debent fieri, vel si fiant, custodiri. </span><span class="fk">Nec pollues, </span><span class="ft"> etc. Maledicendo, quia jusjurandum transgredi non potes. Deus enim, per quem juras, in tantum vult bona, ut si mala minetur, non tamen inferat, si pœnitentes videat, ut pietatem impendat.</span></p>
  </aside>

  <aside id="FN265">
    <p class="f"><a class="notebackref" href="#LV19_13"><span class="notemark">§§</span> 19:13</a> <span class="fk">Non facies calumniam. </span><span class="ft"> AUG., ubi supra. Omnia quæ prohibentur non committi in proximum, ad hoc unum referenda sunt quod dictum est: </span><span class="fk">Non nocebis proximo. </span><span class="ft"> Nam quod sequitur: </span><span class="fk">Non rapies, </span><span class="ft"> nisi ad hoc referatur, ne rapiendo noceatur, evenit ut non rapiendo quis noceat, nam gladius insanienti rapiendus est. </span><span class="fk">Nec vi opprimes, </span><span class="ft"> etc. Paulatim auditorem erudit, et quæ videntur parva, magnis conjungit: ut qui definita malorum pœna terrentur, abstineant a minoribus. Qui enim sociantur in mandato, et in pœna. Qui enim in uno offenderit, omnium reus est Jac. 2.. Ideo vim calumniæ conjungit. Nec differt quomodo quis res suas perdat, vel fraude, vel potentia, vel quolibet alio modo. </span><span class="fk">Non morabitur, </span><span class="ft"> etc. Merces, scilicet qua forsitan vivit cum uxore et filiis et parentibus. Si differtur, deficit victus; etiamsi in crastino recipiat, vim et calumniam pertulit, quia interim unde viveret non habuit. </span><span class="fk">Opus mercenarii, </span><span class="ft"> etc. Merces prædicatoris ex verbo est prædicationis: quod non debet apud nos morari, id est otiosum esse, usque mane, in futurum scilicet sæculum, qui huic nocti succedit, in quo est lux inexstinguibilis. Ex proventu enim discipuli crescit merces magistri.</span></p>
  </aside>

  <aside id="FN266">
    <p class="f"><a class="notebackref" href="#LV19_14"><span class="notemark">***</span> 19:14</a> <span class="fk">Non maledices surdo. </span><span class="ft"> Surdo maledicere est absenti et non audienti derogare. Coram cæco offendiculum ponere, est discretam quidem rem agere, sed ei qui lumen discretionis non habet, scandali occasionem præbere.</span></p>
  </aside>

  <aside id="FN267">
    <p class="f"><a class="notebackref" href="#LV19_15"><span class="notemark">†††</span> 19:15</a> <span class="fk">Non facies, </span><span class="ft"> etc. ISICH. Summam et perfectam justitiam, etc., usque ad et surdum ac cæcum irridere divitum et potentum sunt.</span></p>
  </aside>

  <aside id="FN268">
    <p class="f"><a class="notebackref" href="#LV19_16"><span class="notemark">‡‡‡</span> 19:16</a> <span class="fk">Non eris criminator. </span><span class="ft"> ISICH. LXX: </span><span class="fk">Non ambulabis in domo, </span><span class="ft"> etc., usque ad qui tanto crimini est conjunctus. </span><span class="fk">Non stabis contra. </span><span class="ft"> Quasi non te conjunges his qui proximis insidiantur, sicut multi, aliis sociati, faciunt quod per se non possunt.</span></p>
  </aside>

  <aside id="FN269">
    <p class="f"><a class="notebackref" href="#LV19_18"><span class="notemark">§§§</span> 19:18</a> <span class="fk">Non quæras ultionem. </span><span class="ft"> Id est, ne ulciscendi libidine rapiaris dum arguis, ut lætari vel consolari velis de alieno malo, sed potius consulere illi quem arguis. Unde secundum LXX sequitur: </span><span class="fk">Non irasceris filiis populi tui, </span><span class="ft"> etc. Sic enim recte ira definita est, quæ sit ulciscendi libido.</span></p>
  </aside>

  <aside id="FN270">
    <p class="f"><a class="notebackref" href="#LV19_19"><span class="notemark">*</span> 19:19</a> <span class="fk">Jumenta tua, </span><span class="ft"> etc. Hæc ad litteram videntur esse ridicula, nec a prophetis et spiritualibus viris sunt observata. Unde David dicit: </span><span class="fk">Ponite filium meum Salomonem in mulam meam</span><span class="ft"> Eccli. 19.. Oportebit autem, secundum litteram ea quæ ex tali commistione nascebantur, abominari. Unde: </span><span class="fk">Mulier quoque fortis inveniet lanam et linum, et operata est utile manibus suis</span><span class="ft"> Prov. 31..</span></p>
  </aside>

  <aside id="FN271">
    <p class="f"><a class="notebackref" href="#LV19_20"><span class="notemark">†</span> 19:20</a> <span class="fk">Homo si dormierit, </span><span class="ft"> etc. ISICH. Cum prohiberet jumenta misceri cum jumentis alterius generis, eos scilicet qui sunt sub jugo Christi suscipere jugum legis: opportune hoc subdidit ostendens quia et ante adventum Christi quicunque exterius miscebatur Judæis, indigebat sacrificio veri arietis. Nota quanta differentia libertatis et servitutis. In libera enim desponsata mors adulterii pœna est, in ancilla autem nubili, et, secundum LXX, </span><span class="fk">custodita homini, </span><span class="ft"> id est desponsata, sacrificium jubetur offerri, non mortem inferri. Spiritualiter tamen hæc intelligenda sunt. </span><span class="fk">Nubilis. </span><span class="ft"> LXX: </span><span class="fk">Custodita homini, </span><span class="ft"> id est Synagoga custodita legi, quæ Christo non poterat desponderi, priusquam moreretur littera legis. Unde: </span><span class="fk">Mortui estis legi per corpus Christi, ut sitis alterius</span><span class="ft"> Rom. 7.. Ancilla est Synagoga, secundum illud: </span><span class="fk">Abraham duos filios habuit, unum de ancilla, et unum de libera</span><span class="ft"> Gal. 4.. </span><span class="fk">Vapulabunt ambo. </span><span class="ft"> LXX: </span><span class="fk">Visitatio erit eis, </span><span class="ft"> id est liberabuntur a servitute legis, secundum quod filiis Isræl de Ægypto liberandis dicitur: </span><span class="fk">Visitans visitavi vos. </span><span class="fk">Et non morientur. </span><span class="ft"> Quamvis enim secundum litteram agerent, non secundum spiritum, quia legislatoris intentionem ignorabant, facilius tamen assequebantur veniam.</span></p>
  </aside>

  <aside id="FN272">
    <p class="f"><a class="notebackref" href="#LV19_23"><span class="notemark">‡</span> 19:23</a> <span class="fk">Quando ingressi, </span><span class="ft"> etc. Permanet in proposito, ostendens fructum bonum ante Christi adventum non habuisse Judæos, cum dicit fructum non esse edendum in triennio, nec mundum, sed quarto anno mundandum, nec dicitur quæ sit mundatio. Spiritualiter ergo intelligendum est quod dicitur. </span><span class="fk">Quando ingressi fueritis terram. </span><span class="ft"> Terram vocat divinam Scripturam, quam primo Judæi susceperunt. Unde plantare ligna pomifera præcepti sunt. Lignorum autem plantatio, meditatio legis est et prædicatio, secundum quod dicitur: </span><span class="fk">Ego plantavi, Apollo rigavit, </span><span class="ft"> etc. I Cor. 3.. Bona quidem mandata erant tanquam ligna pomifera, sed illi quod debebant non faciebant, tantum sequentes litteram. Fructus ergo, id est operatio legis, triennio erat immunda, ab Abraham usque ad David, a David usque ad transmigrationem Babylonis; inde usque ad Christum, sicut Matthæus distinxit Matth. 1.. Quarto anno fructum legis sanctum commendat et laudabilem, non tamen adhuc esse Judæis esibilem. Fructus enim legis in quarto anno, id est in adventu Christi, sanctus et laudabilis, quem Sanctum sanctorum faciebat, cujus opera laudabilia et gloriosa. Unde et in paralytico grabatum portante glorificabant Deum Matth. 8., qui dedit talem potestatem hominibus: sed nondum edehat Judæus, quia non conversus. In quinto vero anno, id est prædicantibus apostolis, fructum ejus ederunt quicunque crediderunt. </span><span class="fk">Et plantaveritis, </span><span class="ft"> etc. GREG., lib. VIII Moral., cap. 35. Ligna pomifera, etc., usque ad in præsentis vitæ nocte gaudere.</span></p>
  </aside>

  <aside id="FN273">
    <p class="f"><a class="notebackref" href="#LV19_26"><span class="notemark">§</span> 19:26</a> <span class="fk">Non comedetis, </span><span class="ft"> etc. Totum Judæorum et gentilium radit fermentum. Unde nunc prohibet a legis servitute, nunc a gentilium errore. AUG. Non comedere super montes, est superbis cogitationibus non pasci, de quibus Isaias: </span><span class="fk">Omnis mons et collis humiliabitur</span><span class="ft"> Isa. 40.. Non augurari volucribus, non attendere quæ rapiunt semen pietatis. Comam in rotundum tondere, est cogitationes dæmonibus consecrare. Barbam radere, est virtutis perfectionem corrumpere, ficte operando. Carnem non incidere, est delectationes non suscipere, quæ et animæ nocent et corpus corrumpunt. Stigmata, prava doctrina, quæ animæ infigitur et difficulter aboletur. </span><span class="fk">Non augurabimini, </span><span class="ft"> etc. Per partem totum significat, omnes hujusmodi superstitiones condemnans. Qui enim talia curat observare, Deum videtur infamare, tanquam plus scientiæ avibus quam hominibus contulerit.</span></p>
  </aside>

  <aside id="FN274">
    <p class="f"><a class="notebackref" href="#LV19_27"><span class="notemark">**</span> 19:27</a> <span class="fk">Neque in rotundum attondebitis comam, </span><span class="ft"> etc. Sicut barbari faciunt: debet quisque esse contentus naturalibus ornamentis, ne Creatorem videatur accusare, tanquam impotentem opus suum perficere, nec in honore dæmonum cicinnos nutrire et fovere, sicut student pagani puerorum capita dæmonibus offerre, quod maxime hic videtur prohibere.</span></p>
  </aside>

  <aside id="FN275">
    <p class="f"><a class="notebackref" href="#LV19_28"><span class="notemark">††</span> 19:28</a> <span class="fk">Stigmata. </span><span class="ft"> Legislator etiam curam nostri decoris gerit, ne carne abutamur in his etiam quæ corpus deturpant.</span></p>
  </aside>

  <aside id="FN276">
    <p class="f"><a class="notebackref" href="#LV19_29"><span class="notemark">‡‡</span> 19:29</a> <span class="fk">Ne prostituas filiam tuam. </span><span class="ft"> Carnalem, vel animam. Unde Psal. 21: </span><span class="fk">Erue a framea, Deus, animam meam, et de manu canis Unicam meam. </span><span class="ft"> Hæc recedendo a Deo tornicantur cum dæmonibus.</span></p>
  </aside>

  <aside id="FN277">
    <p class="f"><a class="notebackref" href="#LV19_30"><span class="notemark">§§</span> 19:30</a> <span class="fk">Sabbata mea custodite. </span><span class="ft"> Ab uno sabbato omne legitimum otium sabbatum appellatur. Sic ab una generali abstinentia studet legislator per singula currere, præcipiens nos ab omni malo abstinere. Unde addit: </span><span class="fk">Et sanctuarium meum metuite. </span><span class="ft"> Sicut enim qui digne accedunt, sanctificant, sic qui inique præsumunt, et immundi accedunt, quantum est in se, polluunt, sicut Nadab et Abiu. Unde Apostolus: </span><span class="fk">Inter vos multi infirmi et imbecilles, </span><span class="ft"> etc. I Cor. 40. Inde additur: </span><span class="fk">Ego Dominus, </span><span class="ft"> sanctus, scilicet, et etiam in sanctis habitans et sanctorum vindicans injuriam.</span></p>
  </aside>

  <aside id="FN278">
    <p class="f"><a class="notebackref" href="#LV19_31"><span class="notemark">***</span> 19:31</a> <span class="fk">Ad magos. </span><span class="ft"> LXX: </span><span class="fk">Ventriloquas, id est</span><span class="ft"> pythones, vel falsos prophetas, qui de ventre cordis sui fabulas quasdam et fetentes doctrinas proferunt. </span><span class="fk">Neque ab ariolis, </span><span class="ft"> etc. LXX: </span><span class="fk">Veneficis, </span><span class="ft"> qui dæmonum scilicet nomina invocant, et aliquando corpus curant, ut animam interficiant.</span></p>
  </aside>

  <aside id="FN279">
    <p class="f"><a class="notebackref" href="#LV19_32"><span class="notemark">†††</span> 19:32</a> <span class="fk">Coram cano capite, </span><span class="ft"> etc. </span><span class="fk">In senibus est sapientia, et in multo tempore prudentia</span><span class="ft"> Job 12.. Hinc Paulus ait: </span><span class="fk">Presbyteri duplici honore digni habeantur, maxime qui laborant in verbo et doctrina</span><span class="ft"> I Tim. 5..</span></p>
  </aside>

  <aside id="FN280">
    <p class="f"><a class="notebackref" href="#LV19_33"><span class="notemark">‡‡‡</span> 19:33</a> <span class="fk">Si habitaverit advena, </span><span class="ft"> etc. Terra a Deo nobis data, est virtutum scilicet cultura, et bona doctrina. Si quis ergo ad fidem nostram converti voluerit, et civis terræ nostræ ascribi, non affligamus eum, nec imponamus grave jugum, sicut Pharisæi, de quibus dicitur: </span><span class="fk">Alligant onera gravia et importabilia, digito autem suo nolunt ea movere</span><span class="ft"> Matth. 23.. Sit nobis sicut indigena, qui scilicet nutritus est in fide, et crevit in pietate. Hinc Petrus ad eos qui credentes de gentibus circumcidere volebant, ait: </span><span class="fk">Quid tentatis Deum, imponere jugum super cervices discipulorum? </span><span class="ft"> Act. 15.</span></p>
  </aside>

  <aside id="FN281">
    <p class="f"><a class="notebackref" href="#LV19_35"><span class="notemark">§§§</span> 19:35</a> <span class="fk">Nolite facere, </span><span class="ft"> etc. In præcedentibus præcipit in judicio justitiam servari, hic in ponderibus et mensuris, et ne abutamur ad injustitiam justitiæ terminis: hæc enim termini sunt vendentibus et ementibus, sicut leges judicibus; ut ab omni injustitia contra proximum caveatur. Quod enim diviti agrorum possessiones et pecuniæ thesauri, hoc pauperi mensura vini et tritici, et hujusmodi. ISICH. </span><span class="fk">Nolite facere, </span><span class="ft"> etc. In judicio mentis non debemus injuste agere, nec mensuras naturalis justitiæ corrumpere, aliter nostra, aliter proximi peccata judicantes. </span><span class="fk">In quo enim judicio judicaverimus, judicabitur et de nobis; et in qua mensura mensi fuerimus, remetietur nobis</span><span class="ft"> Matth. 7..</span></p>
  </aside>

  <aside id="FN282">
    <p class="f"><a class="notebackref" href="#LV19_36"><span class="notemark">*</span> 19:36</a> <span class="fk">Statera justa, </span><span class="ft"> etc. ID. Stateras quoque divinas, et mensuras divinas justas habeamus; id est, leges divinæ Scripturæ sancte et juste custodiamus: nihil nostrum inferentes, nihil suum auferentes, ne nobis istud dicatur: </span><span class="fk">Quare transgredimini mandatum Dei propter traditiones vestras? </span><span class="ft"> Matth. 15..</span></p>
  </aside>

  <aside id="FN283">
    <p class="f"><a class="notebackref" href="#LV20_1"><span class="notemark">*</span> 20:1</a> <span class="fk">Locutus est Dominus, </span><span class="ft"> etc. Frequenter lex eadem repetit, ut eorum memoriam infigat legenti: quædam tamen nova interserit, ne superfluere videatur. Sed nova inquirendo jam dicta studiosius inquirantur. Unde superius quædam prohibendo pœnam tacuit, ut quærentes quæ vel qualis sit, in sequentibus diligenter investigemus. Cum enim superius Moloch prohiberet sacrificari, idipsum pœnam addendo repetit: </span><span class="fk">populus</span><span class="ft"> scilicet </span><span class="fk">terræ lapidabit eum, </span><span class="ft"> non solum principes. Nec his contentus addit: </span><span class="fk">Ego ponam faciem meam contra illum, </span><span class="ft"> etc.</span></p>
  </aside>

  <aside id="FN284">
    <p class="f"><a class="notebackref" href="#LV20_4"><span class="notemark">†</span> 20:4</a> <span class="fk">Quod si negligens, </span><span class="ft"> etc. Provocat alios contra illum, et terret, si neglexerint pœnam tam studiose præceptam, Deo ipso irascente et ferente sententiam. </span><span class="fk">Nec voluerit, </span><span class="ft"> etc. ISICH. Malum est permittere etiam eos qui foris sunt, fornicari a Deo et adhærere diabolo: sed multo magis de medio populi, hoc est enim totum gregem lupo concedere. Consentientes autem, qui scilicet possunt accusare, vel arguere, vel monere, et non faciunt, non effugient judicium. Ponit Deus faciem super illum, de quo dicitur: </span><span class="fk">Vultus autem Domini super facientes mala, </span><span class="ft"> etc. Psal. 38..</span></p>
  </aside>

  <aside id="FN285">
    <p class="f"><a class="notebackref" href="#LV20_6"><span class="notemark">‡</span> 20:6</a> <span class="fk">Anima quæ declinaverit ad magos, </span><span class="ft"> etc. Grande peccatum est ad magos et ariolos declinare: hoc est enim a Deo recedere. Sunt autem magi intelligibiles, qui in nomine Domini falsa prophetant; sunt arioli deceptores et adulatores, qui veneficis verbis auditus multorum corrumpunt et a veritate avertunt.</span></p>
  </aside>

  <aside id="FN286">
    <p class="f"><a class="notebackref" href="#LV20_9"><span class="notemark">§</span> 20:9</a> <span class="fk">Qui maledixerit patri suo, </span><span class="ft"> etc. ORIG., hom. 11 in Lev. De his superius præcepta dedit, etc., usque ad ne puniat contemptorem servum. ID. Nomen patris vel matris, etc., usque ad ad aliquam terrenam civitatem invertunt sensibus depravatis? </span><span class="fk">Sanguis ejus, </span><span class="ft"> etc. Quia ipse est sibi causa mortis. Si sic punitur, qui carnali patri maledixerit, quomodo punietur qui Christum blasphemaverit, nec obaudivit dicenti: </span><span class="fk">Nisi quis renatus fuerit ex aqua et Spiritu sancto, </span><span class="ft"> etc. Joan. 3., morte scilicet morietur, alienatus a regno cœlorum reus est: nihil enim grave, nec operosum, aut laboriosum ei præceptum est.</span></p>
  </aside>

  <aside id="FN287">
    <p class="f"><a class="notebackref" href="#LV20_10"><span class="notemark">**</span> 20:10</a> <span class="fk">Si mœchatus quis, </span><span class="ft"> etc. AUG., quæst. 73 in Lev. Hic aliquid voluit distare, etc., usque ad quam homo homini. </span><span class="fk">Si mœchatus, </span><span class="ft"> etc. ISICH. Adulterium corporate malum est, etc., usque ad qui ei commisit hanc curam.</span></p>
  </aside>

  <aside id="FN288">
    <p class="f"><a class="notebackref" href="#LV20_11"><span class="notemark">††</span> 20:11</a> <span class="fk">Qui dormierit, </span><span class="ft"> etc. Hæc superius dicta et exposita sunt, ubi dictum est: </span><span class="fk">Non revelabis turpitudinem patris tui, </span><span class="ft"> etc. Sed hic aperte tan git eum qui idem quod proximus agit, nec peccati societate erubescens, prodit; in quo mortis pœnam legislator sanxit. Novercæ autem virum conjunxit, quia quod in patrem a filio delinquitur, hoc in filium a patre committitur, et similis utrobique impietas. ORIG., ubi supra. Supra dictum est, etc., usque ad non solum pro qualitate, sed etiam pro quantitate.</span></p>
  </aside>

  <aside id="FN289">
    <p class="f"><a class="notebackref" href="#LV20_13"><span class="notemark">‡‡</span> 20:13</a> <span class="fk">Qui dormierit cum masculo, </span><span class="ft"> etc. Hoc peccatum injuria naturæ est: unde et morte mulctari decretum est. Spiritualiter autem eum qui fortis est animo et masculus vir enim in divina Scriptura, perfectus in virtutibus nominatur verbis pravis vel actionibus effeminare caveamus, ne cum ipso dissolvamur et simul moriamur.</span></p>
  </aside>

  <aside id="FN290">
    <p class="f"><a class="notebackref" href="#LV20_14"><span class="notemark">§§</span> 20:14</a> <span class="fk">Qui supra uxorem, </span><span class="ft"> etc. Sævam huic delicto pœnam decernit. Qui enim ex matre sunt geniti, his quos filia genuit, cum unus pater sit, incertum est utrum fratres sint an avunculi. Caveatur ergo tam incerta commistio. Sed quia omnis peccati concupiscentia mater est, si qua nobis concupiscentia sit, actionem non conjungamus ei. Qui enim hoc facit, igne incenditur, et concupiscentia et actio ejus. </span><span class="fk">Si enim facta carnis spiritu mortificaverimus, vivemus</span><span class="ft"> Rom. 8..</span></p>
  </aside>

  <aside id="FN291">
    <p class="f"><a class="notebackref" href="#LV20_15"><span class="notemark">***</span> 20:15</a> <span class="fk">Qui cum jumento, </span><span class="ft"> etc. Nimia contra eos exercetur districtio, qui in tantum iniqui et libidini dediti, ut inaudita scelera concupiscerent: unde viris vel mulieribus commistis quadrupedibus, mortis pœnam indixit. Fidelibus quoque non erit hæc lex superflua, si quadrupedia voluntates pravas ad terram pronas intelligamus: quæ manus sicut homines non habent, quia omni humana actione carent, unde cognationes nobiscum non habent. Vir ergo vel mulier, quæ non languore naturæ, sed deliberatione eis cohæserit vel coierit, reus est mortis. Ipsi quoque mori dicuntur illis mortuis, neque enim per se subsistunt, nec ulla peccati substantia est, sed in peccatoribus operatur. AUG. </span><span class="fk">Qui cum jumento, </span><span class="ft"> etc. Quæritur quomodo pecus reum sit, cum nec rationale nec legis capax sit? an quemadmodum transferuntur verba metaphorica ab animali ad animale; sicut dicitur ventus improbus, vel iratum mare, ita et hic translatum a rationali ad irrationale? Nam inde pecora jussa sunt interfici, quia tali flagitio contaminata indignam refricant memoriam facti.</span></p>
  </aside>

  <aside id="FN292">
    <p class="f"><a class="notebackref" href="#LV20_17"><span class="notemark">†††</span> 20:17</a> <span class="fk">Qui acceperit sororem suam, </span><span class="ft"> etc. ISICH. Hoc tolerabile videbatur, quia Abraham de Sara dicit: Soror mea est ex patre, et non ex matre: sed eos qui de Thare patre Abraham geniti sunt Moyses enumerans, nusquam Saræ fecit mentionem. Quod si sorori suæ Abraham nupsit, ante tamen hoc quam Deum cognosceret, fecit. Bene ergo lex talem conjunctionem prohibuit. </span><span class="fk">Qui acceperit, </span><span class="ft"> etc. Tropologice turpitudinem sororis ex patre et non ex matre videt et accipit, qui turpem actionem a patre vel a matre in qua scilicet deliquerunt admiratur, et imitatur: non solum perscrutans quæ non oportuit, sed conjungens se parentum pravitati quæ soror ejus dicitur, quasi ab eisdem genita parentibus. Quia vero filii publicant parentum peccata faciendo similia, recte in conspectu populi infligitur pœna; vel juxta LXX: </span><span class="fk">In conspectu filiorum generis sui, </span><span class="ft"> eorum scilicet qui talia cogitant imitari: ut unius afflictio, multorum sit correctio. </span><span class="fk">Viderit turpitudinem, </span><span class="ft"> etc. AUG., quæst. 75. Id est, concumbendo cognoverit, sicut ibi: </span><span class="fk">Cognovit Adam uxorem suam</span><span class="ft"> Gen. 4., id est, ei mistus est. Quod autem ait: </span><span class="fk">Portabunt iniquitatem suam, </span><span class="ft"> id est, ipsum peccatum pœna erat.</span></p>
  </aside>

  <aside id="FN293">
    <p class="f"><a class="notebackref" href="#LV20_20"><span class="notemark">‡‡‡</span> 20:20</a> <span class="fk">Qui coierit, </span><span class="ft"> etc. Intendit legislator continentiam suadere, ne more pecorum cum mulieribus continue misceamur, sed velut coacti, ad usum continendi paulatim veniamus. Mirum autem quod nunc tales de populo suo disperdi præcipit, cum superius eisdem legem purgationis indixerit. Contemplemur ergo menstruatam gentilium sapientiam a Deo remotam, de volatu avium, et cursu siderum, et mensuris cœli disputantem. Cum hac dormire, id est delectari, vel revelare et palam turpitudinem ejus proferre, fontemque totius erroris exponentem audire, impium est. Ideo talis interficietur de medio populi sui, ne nommetur homo qui imaginem Dei et seipsum ignorando Creatorem a se alienavit. Ipsa quoque interficietur, ne sapientia nominetur, quia sapientia hujus mundi stultitia est apud Deum I Cor. 3.. </span><span class="fk">Turpitudinem, </span><span class="ft"> etc. Sororibus parentum filios misceri prohibet, ut generationes non confundantur, et parentibus reverentia exhibeatur. Secundum spiritum vero et parentum peccata debemus velare, et eorum qui eis sociati sunt, quasi fratres et sorores, quibus nudatis parentes latere non possunt. Unde addit: </span><span class="fk">Ignominiam carnis suæ nudabit. </span><span class="ft"> LXX: </span><span class="fk">Sine filiis morietur, </span><span class="ft"> id est, sine virtutibus, quæ est pessima sterilitas. </span><span class="fk">Qui coierit, </span><span class="ft"> etc. ISICH. Ostendit quia causa filiorum, etc., usque ad superioribus similis est. AUG., quæst. 76. in Lev. </span><span class="fk">Qui coierit cum uxore patris, </span><span class="ft"> etc. Quicunque dormierit cum cognata sua, etc., usque ad id est nullo jure succedant parentibus.</span></p>
  </aside>

  <aside id="FN294">
    <p class="f"><a class="notebackref" href="#LV20_22"><span class="notemark">§§§</span> 20:22</a> <span class="fk">Custodite leges, </span><span class="ft"> etc. Non sufficit partem legis custodire, necesse habemus observare omnia præcepta et judicia.</span></p>
  </aside>

  <aside id="FN295">
    <p class="f"><a class="notebackref" href="#LV20_23"><span class="notemark">*</span> 20:23</a> <span class="fk">Nolite ambulare, </span><span class="ft"> etc. Non solum Judæis, sed omnibus gentibus hæc observanda sunt, si Deo servire volunt.</span></p>
  </aside>

  <aside id="FN296">
    <p class="f"><a class="notebackref" href="#LV20_24"><span class="notemark">†</span> 20:24</a> <span class="fk">Lacte. </span><span class="ft"> Deliciis beatitudinis, quibus nihil suavius, nihil dulcius, et sine omni labore et dolore erunt, sicut mel et lac, quæ sine nostro labore præparantur.</span></p>
  </aside>

  <aside id="FN297">
    <p class="f"><a class="notebackref" href="#LV20_26"><span class="notemark">‡</span> 20:26</a> <span class="fk">Ego Dominus. Ne cogitetis dicentes: Quid comedemus, aut quid bibemus, aut quo operiemur? hæc enim omnia gentes inquirunt</span><span class="ft"> Matth. 6.. Qui autem sublimiorem conversationem et retributionem sequuntur, separari debent a cæteris gentibus. </span><span class="fk">Separate, </span><span class="ft"> etc. Jumenta vel pecora, populares: volatilia, contemplatores lex appellat. Omnis popularis mundus propter simplicitatem a pluribus judicatur. Similiter contemplativus, sed non ita est: popularis enim debet esse prudens in bono, simplex in malo, hic enim solus mundus est. Contemplativus quoque conscientiam debet habere mundam, et fidem non fictam. Qui hæc non habent, ad vaniloquia convertuntur, </span><span class="fk">non intelligentes neque quæ loquuntur, neque de quibus affirmant</span><span class="ft"> I Tim. 1.. Diligenter ergo mundi separandi sunt ab immundis, ut mundos sequamur, immundos fugiamus. Notandum vero quam discrete in quadrupedibus et volatilibus hic legislator distinguit, et non in reptilibus terræ. Cuncta enim quæ moventur in terra immunda sunt, terrena autem sapiunt, quibus </span><span class="fk">Deus venter est</span><span class="ft"> ipsorum Philip. 3.. </span><span class="fk">Et quæ, </span><span class="ft"> etc. AUG., quæst. 76 in Lev. Videtur dicere quod non sunt hæc natura immunda, sed pro aliquo sacramenti signo, quia dicit quia ostendit eis immunda, tanquam immunda eis non essent nisi ostensa fuissent. </span><span class="fk">Lapidibus. </span><span class="ft"> Quia vanis erroribus simplicem populum seducunt; unde ventrem nutriunt, et auditoribus placere cupiunt: quales hodie in Ecclesia multi sunt, de quibus Paulus ait: </span><span class="fk">Hi enim non serviunt Christo, sed suo ventri, et per dulces sermones, et benedictiones seducunt corda innocentium</span><span class="ft"> Rom. 16..</span></p>
  </aside>

  <aside id="FN298">
    <p class="f"><a class="notebackref" href="#LV21_1"><span class="notemark">*</span> 21:1</a> <span class="fk">Dixit quoque Dominus ad MoysenNe contaminetur, </span><span class="ft"> etc. ISICH. Id est nihil omittat ex his quæ expediat sacerdotem docere, etc., usque ad cohabitantium enim non poterit ignorare peccatum.</span></p>
  </aside>

  <aside id="FN299">
    <p class="f"><a class="notebackref" href="#LV21_2"><span class="notemark">†</span> 21:2</a> <span class="fk">Nisi tantum in consanguineis. </span><span class="ft"> HIERON., epist. ad Fabiolam, tom. 1. Super omnem animam quæ mortua est, etc., usque ad minoribus vero aliquid indulgetur.</span></p>
  </aside>

  <aside id="FN300">
    <p class="f"><a class="notebackref" href="#LV21_5"><span class="notemark">‡</span> 21:5</a> <span class="fk">Non radent caput. </span><span class="ft"> ID., ibid. Summus autem pontifex, etc., usque ad quibus Christus donavit ut lumen sint. </span><span class="fk">Non radent caput, </span><span class="ft"> etc. ISICH. Nimis ægre dolere sacerdotes de mortuis prohibet lex, etc., usque ad ut possit exhortari, arguere, increpare. </span><span class="fk">Non polluent nomen, </span><span class="ft"> etc. ID. Quod est magnum in gentibus. Vos autem, dicit Malachias, </span><span class="fk">polluistis illud in eo quod dicitis: Mensa Domini deserta est</span><span class="ft"> Malach. 1.. In peccato enim sacrificii nomen Dei polluunt sacerdotes.</span></p>
  </aside>

  <aside id="FN301">
    <p class="f"><a class="notebackref" href="#LV21_7"><span class="notemark">§</span> 21:7</a> <span class="fk">Scortum, </span><span class="ft"> etc. Sacerdos quilibet, nam de summo postea dicet, quod non nisi virginem ducat uxorem. </span><span class="fk">Quæ repudiata est, </span><span class="ft"> etc. Quia culpabilis invenitur, hanc non debet ducere sacerdos uxorem, nec prædicere ejus observantiam litteralem.</span></p>
  </aside>

  <aside id="FN302">
    <p class="f"><a class="notebackref" href="#LV21_8"><span class="notemark">**</span> 21:8</a> <span class="fk">Sint ergo sancti, </span><span class="ft"> etc. Si sacerdotes datam jam sibi a Deo sanctificationem custodiunt, sanctificant ipsum Deum: qui cum in natura sanctus sit, a participibus gloriæ suæ voluit sanctificari.</span></p>
  </aside>

  <aside id="FN303">
    <p class="f"><a class="notebackref" href="#LV21_9"><span class="notemark">††</span> 21:9</a> <span class="fk">Sacerdotis filia, </span><span class="ft"> etc. Grave est cujuslibet filiam fornicari, sed maxime sacerdotis, qui debet habere filios subditos in omni castitate. </span><span class="fk">Sacerdotis filia. </span><span class="ft"> Synagoga non solum uxor, sed et Dei filia appellatur; sed utrumque depravans, aliena facta est. Unde: </span><span class="fk">Relinquetur filia Sion sicut umbraculum vineæ, </span><span class="ft"> etc. Isa. 1.. Et alibi: </span><span class="fk">Fornicata est mater eorum</span><span class="ft"> Ose. 2.: quod igne sit exusta, incendii monstrant vestigia.</span></p>
  </aside>

  <aside id="FN304">
    <p class="f"><a class="notebackref" href="#LV21_10"><span class="notemark">‡‡</span> 21:10</a> <span class="fk">Pontifex, </span><span class="ft"> etc. Christus </span><span class="fk">magnus Dominus noster, et magna virtus ejus, </span><span class="ft"> qui pro nobis factus est sacerdos et hostia. </span><span class="fk">Consecratæ sunt. </span><span class="ft"> Alii sacerdotes in sanguine vituli et arietis consecrabant, vel consummabant, scilicet, manus suas: ipse vero proprio sanguine, crucifixis manibus. </span><span class="fk">Vestimenta non scindet, </span><span class="ft"> etc. ISICH. Ex quo enim Verbum caro factum est, etc., usque ad hæc vere sancta sunt indumenta.</span></p>
  </aside>

  <aside id="FN305">
    <p class="f"><a class="notebackref" href="#LV21_11"><span class="notemark">§§</span> 21:11</a> <span class="fk">Ad omnem mortuum, </span><span class="ft"> etc. ISICH. LXX: </span><span class="fk">Animam mortuam. Anima quæ peccaverit ipsa morietur</span><span class="ft"> Ezech. XVIII; Isa. 53.. Hac morte maxime gentes perierunt, quæ nec legem nec doctrinam habuerunt; sed Christus peccata omnium tulit, et tamen impollutus mansit. AUG. quæst. 81 in Lev. </span><span class="fk">Ad omnem mortuum, </span><span class="ft"> etc. LXX: </span><span class="fk">Super omnem animam mortuam non introibit. </span><span class="ft"> Quomodo dicat animam mortuam, etc., usque ad quod secundum non prohibuit.</span></p>
  </aside>

  <aside id="FN306">
    <p class="f"><a class="notebackref" href="#LV21_12"><span class="notemark">***</span> 21:12</a> <span class="ft"> ID., quæst. 82. </span><span class="fk">De sanctis non exibit. </span><span class="ft"> Dum scilicet eorum funera celebrantur, de sanctis prohibitus est exire, etc., usque ad quod nonnullis diebus non imponebatur incensum. </span><span class="fk">Super patre. </span><span class="ft"> ORIG., hom. 14 in Lev. Omnis homo in patre et matre pollutus est, etc., usque ad vel cœlestis matris libertatem indigna peccati servitute maculant. AUG., quæst. 85 in Levit. Quæri potest, etc., usque ad sicut de ipso Aaron Scriptura testatur. </span><span class="fk">Ego Dominus. </span><span class="ft"> AUG. quæst. 84. De Moyse etiam dictum est, etc., usque ad nec superflua judicata est visibilis sanctificatio, quia invisibilis præcessit.</span></p>
  </aside>

  <aside id="FN307">
    <p class="f"><a class="notebackref" href="#LV21_13"><span class="notemark">†††</span> 21:13</a> <span class="fk">Virginem ducet uxorem. </span><span class="ft"> HIERON., epist. ad Fabiolam. Vidua est cujus maritus, etc., usque ad unde: </span><span class="fk">Despondi enim vos uni viro virginem castam, </span><span class="ft"> etc. Nolo discipulam conjugemque pontificis quidquam habere veteris hominis. </span><span class="fk">Si consurreximus cum Christo, quæ sursum sunt sapiamus, </span><span class="ft"> præteritorum obliti, futurorum avidi. Infelix Simon qui post baptismum de antiquo matrimonio cogitavit, nec ad virginalem venerat puritatem, Petri consortio indignus fuit.</span></p>
  </aside>

  <aside id="FN308">
    <p class="f"><a class="notebackref" href="#LV21_14"><span class="notemark">‡‡‡</span> 21:14</a> <span class="fk">Viduam autem et repudiatam, </span><span class="ft"> etc. ORIG., hom. 12 in Levit. Qui peccat, abjectus est; etiam si episcopus tacet, vel ignorantia, vel negligentia, non prodest hujusmodi gratia; animam abjectam Christus non ducit uxorem, nec pollutam, quæ scilicet tantum peccatum voluit et optavit, quia magnus pontifex omnino puram requirit animam, quam sibi jungat et unum spiritum efficiat. Qui peccat ad mortem, abjectus est; qui venialiter, pollutus est. </span><span class="fk">Sordidam, </span><span class="ft"> etc. Quæ vadit post amatores, scilicet dæmones, qui animam pulchram, id est, ad imaginem Dei factam, adulterare cupiunt.</span></p>
  </aside>

  <aside id="FN309">
    <p class="f"><a class="notebackref" href="#LV21_17"><span class="notemark">§§§</span> 21:17</a> <span class="fk">Homo de semine. </span><span class="ft"> ISICH. Hæc secundum litteram tantum, etc., usque ad valde per contumeliam refragatur.</span></p>
  </aside>

  <aside id="FN310">
    <p class="f"><a class="notebackref" href="#LV21_18"><span class="notemark">*</span> 21:18</a> <span class="fk">Si cæcus</span><span class="ft"> ISICH. Lumen contemplationis ignorans, præsentis vitæ tenebris pressus, qui dum venturam lucem diligenter non conspicit, nescit quo porrigat operis gressum. </span><span class="fk">Si claudus. </span><span class="ft"> ID. Qui scilicet videt quo pergere debeat, sed infirmitate mentis non potest facere quod desiderat. </span><span class="fk">Si parvo, vel grandi, vel torto naso. </span><span class="ft"> ID. Parvo naso est, qui ad tenendum mensuram discretionis idoneus non est: naso enim odores fetoresque dis cernimus. Nasus grandis et tortus, est discretionis immoderata subtilitas, quæ plus quam oportet vel decet excrescens, actionis confundit rectitudinem.</span></p>
  </aside>

  <aside id="FN311">
    <p class="f"><a class="notebackref" href="#LV21_19"><span class="notemark">†</span> 21:19</a> <span class="fk">Si fracto pede. </span><span class="ft"> ISICH. Qui viam Dei pergere non potest, et boni operis exsors est, non ut claudus, qui saltem cum infirmitate tenebat</span></p>
  </aside>

  <aside id="FN312">
    <p class="f"><a class="notebackref" href="#LV21_20"><span class="notemark">‡</span> 21:20</a> <span class="fk">Si gibbus. </span><span class="ft"> ID. Terrena sollicitudine pressus ad superna non respiciens, inferiora tantum inspiciens. </span><span class="fk">Si lippus. </span><span class="ft"> Lippus, cujus ingenium ad cognitionem veritatis emicat, sed operatio carnalis obscurat. In lippis enim pupillæ sanæ sunt, sed humore defluente palpebræ grossescunt, cujus crebra infusione acies etiam pupillæ vitiatur. </span><span class="fk">Si albuginem. </span><span class="ft"> ID. Albuginem habet qui veritatis lucem videre non sinitur, quia arrogantia sapientiæ vel justitiæ cæcatur. Pupilla enim nigra videt, alba non videt: quia sensus humanæ cogitationis si stultum se vel peccatorem intelligit, cognitionem intimæ claritatis apprehendit: si candorem justitiæ vel sapientiæ sibi attribuit, a superna cognitione se excludit. </span><span class="fk">Si jugem scabiem. </span><span class="ft"> ID. Cui scilicet petulantia carnis sine cessatione dominatur in mente. In scabie namque fervor viscerum ad cutem trahitur, in quo luxuria signatur, quia similiter cordis tentatio ad operationem prosilit. </span><span class="fk">Si impetiginem in corpore. </span><span class="ft"> GREG. Past., part. 1, cap. 11. Impetiginem habet in corpore, etc., usque ad quia per omnia vitia animum supplantat. </span><span class="fk">Radix enim omnium malorum est cupiditas</span><span class="ft"> I Tim. 6.. </span><span class="fk">Vel herniosus. </span><span class="ft"> Alii, </span><span class="fk">ponderosus, </span><span class="ft"> quia scilicet turpitudinem non exercet in opere, sed adhuc continua cogitatione gravatur in mente: qui totis cogitationibus ad lasciviam defluit, tanquam in corde gestans pondus turpitudinis.</span></p>
  </aside>

  <aside id="FN313">
    <p class="f"><a class="notebackref" href="#LV21_21"><span class="notemark">§</span> 21:21</a> <span class="fk">Omnis qui habuerit maculam</span><span class="ft"> Quisquis cuilibet horum vitiorum subjicitur, panes Domino offerre prohibetur, ne aliena delicta diluere non valeat, quem adhuc propria delicta devastant. AUG., quæst. 35 in Lev. Ablata est omnis dubitatio, etc., usque ad a quo incensum necesse erat imponi. Oportet sacerdotem esse animo et conversatione immaculatum, quem sicut Moses duodecim maculis juxta LXX mundum esse præcepit: sic Paulus duodecim conservare eum monuit dicens: </span><span class="fk">Non superbum, non iracundum, non vinolentum, </span><span class="ft"> etc. I Tim. 2. Est enim Dei dispensator, qui subjectis debet virtutibus præcellere. Hoc quoque in Ecclesia fit si quis maculatus fuerit, et pœnitendo cessaverit, sanctis communicare non prohibetur: ministrare autem, vel ad velum accedere et ad altare non licet. Velum enim et altare corpus Christi est, unde Paulus: </span><span class="fk">Habemus altare de quo comedere non habent potestatem qui tabernaculo deserviunt</span><span class="ft"> Hebr. 13.. Et alibi: </span><span class="fk">Habentes fiduciam in introitu sanctorum in sanguine Christi, quam initiavit nobis viam novam et viventem per velamen, id est carnem ejus</span><span class="ft"> Hebr. 10.. </span><span class="fk">Et contaminare non debet, </span><span class="ft"> etc. Inordinate agendo populum scandalizent, putantes superfluum esse Dei ministerium, et justitiam et judicium.</span></p>
  </aside>

  <aside id="FN314">
    <p class="f"><a class="notebackref" href="#LV21_24"><span class="notemark">**</span> 21:24</a> <span class="fk">Locutus est Moyses, </span><span class="ft"> etc. Moysi dignitatem commendat: aliis enim pauca, ipsi vero loquitur Deus omnia, quia justus est et imago Christi est. Nos quoque monet majoribus et perfectioribus attendere, qui continue fruuntur æterna visione.</span></p>
  </aside>

  <aside id="FN315">
    <p class="f"><a class="notebackref" href="#LV22_2"><span class="notemark">*</span> 22:2</a> <span class="fk">Quæ ipsi offerunt, </span><span class="ft"> etc. Quæ obtulerunt scilicet sacerdotibus, per eos Domino offerenda. Nota sanctificationis genus quod fit voto et devotione offerentis; sed utrum homines eodem modo seipsos sanctificare dicantur, cum in aliqua re seipsos vovent, observandum est.</span></p>
  </aside>

  <aside id="FN316">
    <p class="f"><a class="notebackref" href="#LV22_3"><span class="notemark">†</span> 22:3</a> <span class="fk">Omnis homo qui accesserit, </span><span class="ft"> etc. Quasi, non solum a ministerio et mystico officio abstineat, sed nec tangat quæ oblata sunt, mundus enim ad munda debet accedere.</span></p>
  </aside>

  <aside id="FN317">
    <p class="f"><a class="notebackref" href="#LV22_4"><span class="notemark">‡</span> 22:4</a> <span class="fk">Qui fuerit leprosus, </span><span class="ft"> etc. Non sensibilem leprosum abominatur, qui invitus patitur, sed spiritualem: quod ibi exponit: </span><span class="fk">Qui tetigerit immundum super mortuo, </span><span class="ft"> sive, juxta LXX: </span><span class="fk">Omnem immunditiam animæ, </span><span class="ft"> id est peccatum. </span><span class="fk">Ex quo, </span><span class="ft"> etc. HIERON., epist. ad Fabiolam. Si quis sacerdotum semine fluxerit, usque ad nullius alterius more teneatur.</span></p>
  </aside>

  <aside id="FN318">
    <p class="f"><a class="notebackref" href="#LV22_9"><span class="notemark">§</span> 22:9</a> <span class="fk">Custodiant, </span><span class="ft"> etc. Præcepta Domini custodientibus ea causa sunt justificationis et salutis; transgredientibus vero, peccati et mortis, et præcipue in perceptione sanctorum. </span><span class="fk">Qui enim manducat et bibit indigne, judicium sibi manducat et bibit, </span><span class="ft"> etc. I Cor. 11.</span></p>
  </aside>

  <aside id="FN319">
    <p class="f"><a class="notebackref" href="#LV22_10"><span class="notemark">**</span> 22:10</a> <span class="fk">Inquilinus sacerdotis, </span><span class="ft"> etc. ISICH. Qui non pure nec diligenter in Ecclesia versatur, tanquam migraturus, scilicet gloriæ aut quæstus causa, tanquam mercenarius memoratur: qui non est pastor, cujus non sunt oves propriæ Joan. 10..</span></p>
  </aside>

  <aside id="FN320">
    <p class="f"><a class="notebackref" href="#LV22_12"><span class="notemark">††</span> 22:12</a> <span class="fk">Cuilibet ex populo nupta. </span><span class="ft"> ID. Non sufficit in fide Christi nutriri: permanere et crescere in ea debemus; nec alienigenarum cuilibet, id est alienæ a Deo doctrinæ, vel legi vel actioni commisceri: nec quia de patribus sumus fidelibus, ideo de sanctis præsumamus, sed ubi et ipsi fideles persistamus.</span></p>
  </aside>

  <aside id="FN321">
    <p class="f"><a class="notebackref" href="#LV22_14"><span class="notemark">‡‡</span> 22:14</a> <span class="fk">Qui comederit de sanctificatis, </span><span class="ft"> etc. ISICH. Sancta sanctorum, etc., usque ad Unde Salomon: </span><span class="fk">Cum sederis ut comedas cum principe, diligenter attende quæ posita sunt ante te</span><span class="ft"> Prov. 23.. </span><span class="fk">Addet quintam, </span><span class="ft"> etc. LXX: </span><span class="fk">Super ipsum. </span><span class="ft"> Quinta ergo non aliunde, sed de ipso et cum ipso, vel super ipsum addi jubetur: hic est sermo prolatus ab ipso Christo super Dominicum mysterium. Ipse nos ab ignorantia removet, nec carnale vel terrenum aliquis putet. Hic bene quinta dicitur, quia spiritus et sermo quem tradit quinque sensus nostros componit; nec solum gustum producit ad mysterium, sed auditum et visum, tactumque et odoratum, ut nihil terrenum de his quæ superna sunt suspicemur. </span><span class="fk">Et dabit sacerdoti in sanctuarium. </span><span class="ft"> ISICH. Sanctificationem mystici sacrificii, et a sensibilibus ad intelligibilia translationem vero sacerdoti oportet dari: quia per ejus virtutem et sermonem sanctificata sunt quæ videntur, ut omnes excedant sensus.</span></p>
  </aside>

  <aside id="FN322">
    <p class="f"><a class="notebackref" href="#LV22_15"><span class="notemark">§§</span> 22:15</a> <span class="fk">Filiorum Isræl. </span><span class="ft"> Fidelem populum significat, qui per hoc mysterium Deum videt: et quicunque Deo consecrat in Dominicum sacrificium, sancta sanctorum sunt, quia ex eis conficitur corpus Christi. Ipse enim est primitiæ nostræ conspersionis: ideo recte ex nostris subsistit primitiis.</span></p>
  </aside>

  <aside id="FN323">
    <p class="f"><a class="notebackref" href="#LV22_17"><span class="notemark">***</span> 22:17</a> <span class="fk">Locutus est Dominus, </span><span class="ft"> etc. ISICH. Non solum sacerdotes, etc., usque ad aliter enim non suscipietur.</span></p>
  </aside>

  <aside id="FN324">
    <p class="f"><a class="notebackref" href="#LV22_18"><span class="notemark">†††</span> 22:18</a> <span class="fk">Homo de domo Isræl, </span><span class="ft"> etc. Ad litteram quoque, si offeras bovem vel ovem aut capram, aut aliquid hujusmodi, sacerdotibus primitias dando, vel pauperes pascendo, vel divina ædificia constituendo, vel aliquid quod pertineat ad ipsum Deum faciendo ideo enim holocaustum dicitur, impolluta sit hæc oblatio; non tamen pollutionem nominat, ut spiritualem intelligamus pollutionem quæ est ex rapina, injustitia, avaritia, et hujusmodi.</span></p>
  </aside>

  <aside id="FN325">
    <p class="f"><a class="notebackref" href="#LV22_21"><span class="notemark">‡‡‡</span> 22:21</a> <span class="fk">Homo qui obtulerit, </span><span class="ft"> etc. Præcepit oblationem populi mundam esse: adjungit quales ministri debeant esse et offerre. </span><span class="fk">Pacificorum, </span><span class="ft"> etc. Quæ valeant ad salutem et pacem: etsi non possit perfecte philosophari, sicut qui omnia reliquit, qui studet virginitati et hujusmodi. </span><span class="fk">Stella enim differt a stella in claritate</span><span class="ft"> I Cor. 15..</span></p>
  </aside>

  <aside id="FN326">
    <p class="f"><a class="notebackref" href="#LV22_22"><span class="notemark">§§§</span> 22:22</a> <span class="fk">Si cæcum fuerit, </span><span class="ft"> etc. Qui Deum ignorat et ejus ministerium, nec aliis potest exponere; unde circa se et circa alios, et circa ministerium, negligenter agit. Unde: </span><span class="fk">Videte quoniam omnes nesciverunt, universi canes muti, non valentes latrare</span><span class="ft"> Isa. 56.. </span><span class="fk">Si fractum. </span><span class="ft"> Pede vel manu: cujus actio scilicet vel voluntas debilis est vel distorta, non est dignus salute et sacris altaribus. </span><span class="fk">Si cicatricem. </span><span class="ft"> Detractorem notat: pessimus enim hic moribus et asperrimum vulnus non facile mitigatur. </span><span class="fk">Si papulas. </span><span class="ft"> LXX: </span><span class="fk">linguam incisam: </span><span class="ft"> qui scilicet propter sordidam vitam perdidit docendi fiduciam; unde David: </span><span class="fk">Peccatori dixit Deus: Quare tu enarras justitias meas? </span><span class="ft"> etc. Psal. XLIX. </span><span class="fk">Scabiem vel impetiginem. </span><span class="ft"> Fornicator significatur, qui maculat corpus suum. </span><span class="fk">Qui enim fornicatur, in corpus suum peccat</span><span class="ft"> I Cor. 6.. </span><span class="fk">Non offeretis ea Domino. </span><span class="ft"> LXX: </span><span class="fk">Non offerent hæc Domino: </span><span class="ft"> tales enim ministerio altaris non sunt offerendi. Sacrificium pacificorum non addit sicut superius, ut de ministris altaris hoc dici intelligamus qui holocaustum debent esse, et vitam perfectam et consummatam agere. </span><span class="fk">Aure et cauda amputatis, </span><span class="ft"> etc. Aure amputatus est, qui inobediens est, qui verbis turpibus delectatur, bona aversatur. </span><span class="fk">Voluntarie, </span><span class="ft"> etc. Talis enim vel mandata operatur, et dicitur bos; vel simplex est, et ovis appellatur. Ideo non omnino adversamur, aut in parte inimici deputamus, sed docemus et exhortamur. </span><span class="fk">Vel tusis, </span><span class="ft"> etc. Qui illatis tentationibus cedit, et animæ fortitudinem perdit. Non enim oportet hæc pati, nec cedere hosti affligenti. Unde: </span><span class="fk">Utquid tristis incedo, dum affligit me inimicus</span><span class="ft"> Psal. 41.? </span><span class="fk">Ablatisque. </span><span class="ft"> Qui una actione prava quasi cultro seipsum abscindit a conjunctione Dei, privatus prole virtutis et signis virilitatis: alter enim est qui paulatim conteritur.</span></p>
  </aside>

  <aside id="FN327">
    <p class="f"><a class="notebackref" href="#LV22_27"><span class="notemark">*</span> 22:27</a> <span class="fk">Bos ovis et capra. </span><span class="ft"> ISICH. Mater omnium natura est, etc., usque ad unde Salomon: </span><span class="fk">Ante mortem non laudes hominem</span><span class="ft"> Eccli. 11..</span></p>
  </aside>

  <aside id="FN328">
    <p class="f"><a class="notebackref" href="#LV22_28"><span class="notemark">†</span> 22:28</a> <span class="fk">Non immolabuntur. </span><span class="ft"> ISICH. Legale pascha significat, quia hæc Moyses in die paschatis tradidit immolanda Judæis, dicens: </span><span class="fk">Immolabis pascha Domino Deo tuo; oves, </span><span class="ft"> etc. Deut. 16.: hoc pascha celebrare non possunt qui verum susceperunt. </span><span class="fk">Una die, </span><span class="ft"> etc. ID. Quia vetus pascha tempus suum habuit, etc., </span><span class="fk">usque ad: </span><span class="ft"> In crastino Christum crucifixerunt.</span></p>
  </aside>

  <aside id="FN329">
    <p class="f"><a class="notebackref" href="#LV23_1"><span class="notemark">*</span> 23:1</a> <span class="fk">Hæ sunt feriæ Domini. </span><span class="ft"> ISICH. Si subtiliter attendas præsentia, etc., usque ad requiescit sabbato intelligibili.</span></p>
  </aside>

  <aside id="FN330">
    <p class="f"><a class="notebackref" href="#LV23_4"><span class="notemark">†</span> 23:4</a> <span class="fk">Hæ sunt ergo. </span><span class="ft"> Non Domino, sicut aliæ omnes, sed Domini proprie, quibus hoste devicto genus humanum salvavit, et a captivitate reduxit Exod. 2..</span></p>
  </aside>

  <aside id="FN331">
    <p class="f"><a class="notebackref" href="#LV23_5"><span class="notemark">‡</span> 23:5</a> <span class="fk">Quartadecima die, </span><span class="ft"> etc. ISICH. Interrogemus Judæos, etc., usque ad in qua pascha nostrum immolatus est Christus, etc. </span><span class="fk">Phase Domini est. </span><span class="ft"> Quia passus est Dominus, non mox tempora finivit, sed reliquias novissimæ horæ et vespertinæ reliquit, ut in omnem terram exeat sonus eorum Psal. 18., scilicet apostolorum, et in fines orbis terræ verba eorum. Ad vesperum quoque, vel in vespere medio, pascha proprium præveniens crucem suam celebravit, quia super mysticum, verum pascha discipulis tradidit. Nox ergo erat jam quando Judas, accepta buccella, ad prodendum exivit: sequenti die pascha complevit. Unde quinta decima die legislator hanc festivitatem constituit, et solemnitatem azymorum prædicavit.</span></p>
  </aside>

  <aside id="FN332">
    <p class="f"><a class="notebackref" href="#LV23_6"><span class="notemark">§</span> 23:6</a> <span class="fk">Septem diebus, </span><span class="ft"> etc. Si vere pascha celebrare volumus, septem diebus, id est semper, ab omni malitia azymi esse debemus, et maxime a Judaico errore. Unde ait Apostolus: </span><span class="fk">Non in fermento veteri neque in fermento malitiæ et nequitiæ, sed in azymis sinceritatis et veritatis</span><span class="ft"> I Cor. 5..</span></p>
  </aside>

  <aside id="FN333">
    <p class="f"><a class="notebackref" href="#LV23_7"><span class="notemark">**</span> 23:7</a> <span class="fk">Omne opus, </span><span class="ft"> etc. </span><span class="fk">Qui facit peccatum servus est peccati</span><span class="ft"> Joan. 8.. Non debemus servire peccato, cum pascha celebramus, in quo a peccato nos liberavit Christus. </span><span class="fk">Servile, </span><span class="ft"> etc. Non permittit agere servilia, aliis diebus quibus nos prohibuit, unde subdit: sed offeretis sacrificium in igne Domino.</span></p>
  </aside>

  <aside id="FN334">
    <p class="f"><a class="notebackref" href="#LV23_8"><span class="notemark">††</span> 23:8</a> <span class="fk">Sacrificium, </span><span class="ft"> etc. LXX: </span><span class="fk">holocaustomata, </span><span class="ft"> ubi innuitur quod ab omnibus cessare jubet servilibus; præterea non solum primam, sed et septimam nominavit, ut totam comprehenderet vitam humanam, quia initium, hæc finis, in quo omnia possunt comprehendi.</span></p>
  </aside>

  <aside id="FN335">
    <p class="f"><a class="notebackref" href="#LV23_11"><span class="notemark">‡‡</span> 23:11</a> <span class="fk">Altero die. </span><span class="ft"> Potuit dicere secunda azymorum: sed ne ad sequentem diem nostram duceret intentionem, scilicet in crastinum primæ, dixit, altera die significans resurrectionem quæ successit passioni, sicut dies diei.</span></p>
  </aside>

  <aside id="FN336">
    <p class="f"><a class="notebackref" href="#LV23_12"><span class="notemark">§§</span> 23:12</a> <span class="fk">Atque in eodem die. </span><span class="ft"> Resurrectionis, id est, elevationis manipuli, id est, quando resurrectionem celebramus, Dominici sacrificii oblivisci non debemus, ex quo oblatus est manipulus.</span></p>
  </aside>

  <aside id="FN337">
    <p class="f"><a class="notebackref" href="#LV23_13"><span class="notemark">***</span> 23:13</a> <span class="fk">Duæ decimæ. </span><span class="ft"> Oportet enim perfectam humanitatem et perfectam divinitatem in unum convenire: in oleo, id est, per eam quam circa nos habuit misericordiam; sic enim sacrificium odor suavitatis Domino invenitur, si quæ de eo digna sunt intelligimus. </span><span class="fk">Liba quoque. </span><span class="ft"> Ecce intelligibilis oblatio Melchisedech, quæ in pane et vino perficitur Gen. 14.; inde quarta pars hinc offertur, ut per quartam partem evangelica doctrina significetur; per libationem vero sermo Dominicus, quo ait: </span><span class="fk">Hic est sanguis meus, qui pro multis effundetur in remissionem peccatorum</span><span class="ft"> Matth. 26..</span></p>
  </aside>

  <aside id="FN338">
    <p class="f"><a class="notebackref" href="#LV23_14"><span class="notemark">†††</span> 23:14</a> <span class="fk">Panem. </span><span class="ft"> Oblatio præsentium donorum, quæ est Christi mysterium, reconciliavit nos Deo, et cibum præparavit novum. </span><span class="fk">Polentam. </span><span class="ft"> LXX:, id est sata nova tosta non manducabitis, vel manibus contrita et emundata: sic enim, chidra, alii interpretantur, quia Christi præcepta actionem et correctionem quærunt Matth. 11..</span></p>
  </aside>

  <aside id="FN339">
    <p class="f"><a class="notebackref" href="#LV23_16"><span class="notemark">‡‡‡</span> 23:16</a> <span class="fk">Quinquaginta dies, et sic, </span><span class="ft"> etc. Hæc dies Dominica est, in qua Pentecostes festivitatem celebramus, quam Judæi nec secundum litteram, nec secundum spiritum celebrant, qui nec dies secundum legem numerant. </span><span class="fk">Offeretis novum sacrificium, </span><span class="ft"> novum non vetus, non sæculare. Adveniens siquidem Spiritus totam vitam humanam renovavit, quia Christi institutionem confirmavit, et vitæ confirmationem in illis perfecit: unde, </span><span class="fk">De meo accipiet, et annuntiabit vobis</span><span class="ft"> Joan. 16.. Ideo non in alia die advenit, sed in qua resurrectio fuit, et oblatus manipulus intelligibilis, ut ostendat quia nova conversatio resurrectione Christi et adventu Spiritus sancti perfecta est.</span></p>
  </aside>

  <aside id="FN340">
    <p class="f"><a class="notebackref" href="#LV23_17"><span class="notemark">§§§</span> 23:17</a> <span class="fk">Habitaculis vestris, </span><span class="ft"> etc. Quia est habitaculum præcipuum, de quo dicitur: </span><span class="fk">Beati qui habitunt in domo tua, Domine</span><span class="ft"> Psal. 82.. Et alibi: </span><span class="fk">Unam petii a Domino, hanc requiram, ut inhabitem, </span><span class="ft"> etc. Psal. 26.. </span><span class="fk">Panes primitiarum. </span><span class="ft"> Primus enim Dominus Evangelium cum lege perfecit et docuit. </span><span class="fk">Audistis quia dictum est antiquis: Non occides: Ego autem dico vobis: Omnis qui irascitur fratri suo, reus erit judicio</span><span class="ft"> Matth. 5.: hinc enim legem conjunxit Evangelio. Hinc Lucas ait: </span><span class="fk">Quæ cœpit Jesus facere et docere, </span><span class="ft"> etc. Act. 1.. </span><span class="fk">De duabus decimis, </span><span class="ft"> etc. De doctrina scilicet, quæ perfectam divinitatem et perfectam humanitatem docet, nec aliter possunt coqui nisi per talem doctrinam.</span></p>
  </aside>

  <aside id="FN341">
    <p class="f"><a class="notebackref" href="#LV23_18"><span class="notemark">*</span> 23:18</a> <span class="fk">Septem agnos. </span><span class="ft"> Pro septem donis Spiritus sancti, quæ vocat agnos, quia Spiritus sanctus unum est cum Christo, de quo scriptum est: </span><span class="fk">Ecce agnus Dei, ecce qui tollit peccata mundi, ideo nemo potest dicere Dominus Jesus, nisi in Spiritu sancto</span><span class="ft"> Joan. I; I Cor. 12.. </span><span class="fk">Et arietes duos. </span><span class="ft"> Quibus inimicus ventilatur. Hæc sunt superiora mandata, et virtutes, quas aliæ sequuntur ut oves, verbi gratia: </span><span class="fk">Vade et vende omnia quæ habes, et da pauperibus</span><span class="ft"> Matth. 9.. </span><span class="fk">Cum libamentis, </span><span class="ft"> etc. Quæ sunt scientia et correctio; unde: </span><span class="fk">Deo autem gratias, qui odorem scientiæ suæ manifestat per nos, quia Christi bonus odor sumus, </span><span class="ft"> etc. II Cor. 2..</span></p>
  </aside>

  <aside id="FN342">
    <p class="f"><a class="notebackref" href="#LV23_19"><span class="notemark">†</span> 23:19</a> <span class="fk">Duosque agnos, </span><span class="ft"> etc. Mandata pacis et sanctimoniæ, unde: </span><span class="fk">Pacem sequimini cum omnibus et sanctimoniam, </span><span class="ft"> etc. Heb. 12.. Hæc quia apostolico sermone dicta sunt, præcipit offerri cum panibus primitiarum, qui doctrinam Christi significant. Unde in sequentibus: </span><span class="fk">Cumque elevaverit eos sacerdos cum panibus primitiarum</span><span class="ft"> Joan. 10..</span></p>
  </aside>

  <aside id="FN343">
    <p class="f"><a class="notebackref" href="#LV23_20"><span class="notemark">‡</span> 23:20</a> <span class="fk">Cedent in usum, </span><span class="ft"> etc. In usum ejus sacerdotis, id est, Christi, qui est sacerdos noster et Dominus noster: ipsius sunt panes primitiarum et agni mandatorum, ipse in Paulo loquebatur, ipse omnia quæ dicta sunt obtulit; primus pacem discipulis annuntiavit, et sanctimoniam custodivit, sicut Sanctus sanctorum.</span></p>
  </aside>

  <aside id="FN344">
    <p class="f"><a class="notebackref" href="#LV23_21"><span class="notemark">§</span> 23:21</a> <span class="fk">Celeberrimum. </span><span class="ft"> In quo gentium vocatio non modo prædicta est, sed impleta: quando Parti et Medi et Elamitæ, et cæteræ gentes audierunt apostolos loquentes variis linguis magnalia Dei Act. 2..</span></p>
  </aside>

  <aside id="FN345">
    <p class="f"><a class="notebackref" href="#LV23_22"><span class="notemark">**</span> 23:22</a> <span class="fk">Postquam, </span><span class="ft"> etc. Eadem superius dixisse videtur, sed ibi: </span><span class="fk">Non complebitis missionem vestram; </span><span class="ft"> hic autem ait: </span><span class="fk">Non secabitis eam usque ad solum, </span><span class="ft"> et differentiam innuit ipsa mutatio verborum. </span><span class="fk">Segetem terræ, </span><span class="ft"> etc. Conversationis, cujus messio post resurrectionem Christi, et adventum Spiritus sancti, non tamen omnem scientiam, quam in futuro sumus habituri, tradit verbum prædicationis. Sunt enim quæ nunc non possunt nobis revelari Matth. 8., unde in prædictis festivitatibus hanc legem interposuit. </span><span class="fk">Pauperibus et peregrinis. </span><span class="ft"> LXX: </span><span class="fk">pauperi et proselyto, </span><span class="ft"> id est Christo, qui non habuit ubi caput reclinaret, et </span><span class="fk">in propria venit, et sui eum non receperunt. </span><span class="ft"> Hic solos intelligit qui remanent; unde: </span><span class="fk">O altitudo sapientiæ et scientiæ Dei, quam incomprehensibilia sunt judicia ejus, et investigabiles viæ ejus! </span><span class="ft"> Rom. 11.</span></p>
  </aside>

  <aside id="FN346">
    <p class="f"><a class="notebackref" href="#LV23_24"><span class="notemark">††</span> 23:24</a> <span class="fk">Mense septimo prima die mensis. </span><span class="ft"> Septenarius consummationem vel specialem vel generalem significat. Hinc Deus die septimo requievit Gen. 2.; et sua requie nostram significavit; unde: </span><span class="fk">Qui ingressus est in illam requiem, requievit ab operibus suis, sicut Deus a suis</span><span class="ft"> Heb. 4.. Initium vero consummationis temporum, adventus Domini est, unde: </span><span class="fk">Filioli, novissima hora est</span><span class="ft"> I Joan. 2.. Hoc tempus appellat primam septimi mensis, sicut principium consummationis nobis etiam requies est, quos ab operibus malis cessare fecit, et a jugo gravi liberavit; unde: </span><span class="fk">Venite ad me, omnes qui laboratis, et onerati estis, </span><span class="ft"> etc., </span><span class="fk">et discite a me quia mitis sum et humilis corde, et invenietis requiem animabus vestris</span><span class="ft"> Matth. 11.. </span><span class="fk">Clangentibus tubis. </span><span class="ft"> Quia prædicat Salvatoris resurrectionem, quæ memoriale est generalis resurrectionis, quæ secundum Apostolum erit in voce archangeli, et in tuba Dei, etc.</span></p>
  </aside>

  <aside id="FN347">
    <p class="f"><a class="notebackref" href="#LV23_25"><span class="notemark">‡‡</span> 23:25</a> <span class="fk">Omne opus servile non facietis in eo. </span><span class="ft"> Quasi [sicut] non est opus servilia agendi: ante fecistis, </span><span class="fk">sed sicut exhibuistis membra vestra iniquitati ad iniquitatem, ita nunc exhibete servire justitiæ in sanctificationem</span><span class="ft"> Rom. 6.: hoc est enim verum holocaustum.</span></p>
  </aside>

  <aside id="FN348">
    <p class="f"><a class="notebackref" href="#LV23_27"><span class="notemark">§§</span> 23:27</a> <span class="fk">Decimo die, </span><span class="ft"> etc. ISICH. Propitiationem et a peccatis liberationem acquiri in humilitate et afflictione animæ ex his intelligimus. Hanc debemus agere a vespere, id est a pœnitentia incipere quam fecit Christus initium prædicationis suæ Matth. 4.: pœnitentiæ superædificanda est vita bona et virtutibus consummata. Unde adjecit: </span><span class="fk">Et offeretis holocaustum Domino. </span></p>
  </aside>

  <aside id="FN349">
    <p class="f"><a class="notebackref" href="#LV23_28"><span class="notemark">***</span> 23:28</a> <span class="fk">Dies propitiationis. </span><span class="ft"> ISICH. Duo significat, quia in hoc tempore propitiationem suscipiemus, et ideo in illo ab omni malo abstinere debemus.</span></p>
  </aside>

  <aside id="FN350">
    <p class="f"><a class="notebackref" href="#LV23_31"><span class="notemark">†††</span> 23:31</a> <span class="fk">Nihil ergo. </span><span class="ft"> Semper a malis et superfluis significat esse cessandum. Unde et Dominus nec causam dicere concedit, nec cogitare quid comedatur, aut quid bibatur, aut induatur, verum enim et sabbatum sabbatorum annuntiavit.</span></p>
  </aside>

  <aside id="FN351">
    <p class="f"><a class="notebackref" href="#LV23_32"><span class="notemark">‡‡‡</span> 23:32</a> <span class="fk">Affligetis. </span><span class="ft"> Recapitulatio est humilitatis, quæ est fundamentum et basis virtutum. Unde Dominus ait: </span><span class="fk">Quicunque se humiliaverit sicut parvulus iste, hic est major in regno cœlorum</span><span class="ft"> Matth. 18..</span></p>
  </aside>

  <aside id="FN352">
    <p class="f"><a class="notebackref" href="#LV23_34"><span class="notemark">§§§</span> 23:34</a> <span class="fk">A quintodecimo die. </span><span class="ft"> ISICH. Hoc numero inchoatur festivitas, etc., </span><span class="fk">usque ad ædificatio non manufacta in cœlis habetur</span><span class="ft"> II Cor. 5..</span></p>
  </aside>

  <aside id="FN353">
    <p class="f"><a class="notebackref" href="#LV23_36"><span class="notemark">*</span> 23:36</a> <span class="fk">Dies quoque. </span><span class="ft"> ID. Nota eadem de primo et de octavo dici, quia scilicet resurrectionis dies secunda est, et initium futuri sæculi. Primus, in Christo est conversationis principium et futurorum exordium; octavus vero præsenti succedit sæculo, quod significat in septenario. Præterea sancti habent requiem et vitam futuram in hac vita. Unde apostolis dictum est: </span><span class="fk">Regnum Dei intra vos est, </span><span class="ft"> etc. </span><span class="fk">Cœtus. </span><span class="ft"> LXX: egressus, quia hinc exitus, ibi habitatio, unde: </span><span class="fk">Cupio dissolvi et esse cum Christo</span><span class="ft"> Philipp. 1..</span></p>
  </aside>

  <aside id="FN354">
    <p class="f"><a class="notebackref" href="#LV23_37"><span class="notemark">†</span> 23:37</a> <span class="fk">Hæ sunt feriæ Domini, </span><span class="ft"> etc. ID. Legislatori consonat Paulus, etc., usque ad vel in periculis, vel voluntarie promittimus.</span></p>
  </aside>

  <aside id="FN355">
    <p class="f"><a class="notebackref" href="#LV23_39"><span class="notemark">‡</span> 23:39</a> <span class="fk">A quinto decimo, </span><span class="ft"> etc. Quintusdecimus ex septem et octo compositus, Evangelicam prædicationem significat, quæ consistit ex præsenti vita et futura, hanc componit, illam præparat. </span><span class="fk">Die primo et die octavo. </span><span class="ft"> ID. Qui est octavus, etc., usque ad quia fidelibus legem facientibus requies in futuro servatur.</span></p>
  </aside>

  <aside id="FN356">
    <p class="f"><a class="notebackref" href="#LV23_40"><span class="notemark">§</span> 23:40</a> <span class="fk">Die prima fructus. </span><span class="ft"> ID. Fructus est Christus, etc., usque ad in tempore suo. </span><span class="fk">Spatulasque palmarum, </span><span class="ft"> etc. Juvenescentia justitiæ germina, quia </span><span class="fk">justus ut palma florebit; </span><span class="ft"> quia vero de palma nihil respuitur, nec de his qui juste vivunt, addit, </span><span class="fk">et ramos ligni densarum frondium. </span><span class="fk">Et ramos ligni. </span><span class="ft"> Omnes scilicet virtutum fructus, sed maxime misericordiam, quam oportet esse continuam et permanentem. Unde: </span><span class="fk">Oleum de capite tuo non deficiet</span><span class="ft"> Eccle. 9.. </span><span class="fk">De torrente, </span><span class="ft"> etc. De præsenti scilicet vita, quæ fluit tanquam torrens, tentationibus et tribulationibus ebulliens, unde: </span><span class="fk">De torrente in via bibet, propterea et exaltabit caput</span><span class="ft"> Psal. 109., in cruce, scilicet, pendens.</span></p>
  </aside>

  <aside id="FN357">
    <p class="f"><a class="notebackref" href="#LV24_2"><span class="notemark">*</span> 24:2</a> <span class="fk">Præcipe filiis Isræl. </span><span class="ft"> ISICH. Candelabrum evangelica vita, etc., usque ad ubi misericordes abscondunt thesauros.</span></p>
  </aside>

  <aside id="FN358">
    <p class="f"><a class="notebackref" href="#LV24_3"><span class="notemark">†</span> 24:3</a> <span class="fk">Usque in mane, </span><span class="ft"> futuri sæculi: scilicet tunc enim non erit tempus orandi, vel eleemosynam dandi, unde: </span><span class="fk">Ne dicas amico tuo, Vade et revertere, et cras tibi dabo: nescitis enim quid pariat superventura dies</span><span class="ft"> Prov. 3, 27..</span></p>
  </aside>

  <aside id="FN359">
    <p class="f"><a class="notebackref" href="#LV24_4"><span class="notemark">‡</span> 24:4</a> <span class="fk">Super candelabrum, </span><span class="ft"> etc. Christus, qui est lumen verum </span><span class="fk">et illuminat omnem hominem venientem. </span><span class="ft"> Et </span><span class="fk">peccatum non fecit, nec inventus est dolus, </span><span class="ft"> etc. Isa. 53.. Super hunc ardet lucerna, id est Spiritus sanctus, qui in igneis linguis super discipulos apparuit: huic purissimum oleum, id est mundam vitam debemus offerre, scientes quia non omnes possunt incendere illum scilicet ignem, sed solus Christus et filii ejus, qui plenus Spiritu ait, </span><span class="fk">Spiritus Domini super me</span><span class="ft"> Isa. 61.. Qui etiam ait, </span><span class="fk">Ignem veni mittere in terram, et quid volo nisi ut accendatur? </span><span class="ft"> Luc. 12. Hunc insufflans, quasi incendens ait: </span><span class="fk">Accipe Spiritum sanctum, </span><span class="ft"> etc. Joan. 20.. Hæc autem lucerna non accenditur, nisi per vitam et conversationem mundam, vel accensa cito exstinguitur, unde: </span><span class="fk">Spiritum nolite exstinguere, </span><span class="ft"> etc. I Thes. 5..</span></p>
  </aside>

  <aside id="FN360">
    <p class="f"><a class="notebackref" href="#LV24_5"><span class="notemark">§</span> 24:5</a> <span class="fk">Accipies quoque. </span><span class="ft"> BEDA, lib. I de Tabernac., cap. 7, tom. 2. Duodecim panes in mensa tabernaculi, etc., usque ad ut per labores et opera bona vitæ temporalis ad eam properemus. </span><span class="fk">Coques ex ea duodecim. </span><span class="ft"> ORIG., hom. 13 in Exod. Sermo Domini panis est, sed multiformis, etc., usque ad panis super mensam ponitur mundam, scilicet super mentem sanctam et puram.</span></p>
  </aside>

  <aside id="FN361">
    <p class="f"><a class="notebackref" href="#LV24_10"><span class="notemark">**</span> 24:10</a> <span class="fk">Ecce autem, </span><span class="ft"> etc. ISICH. Mulier Isrælitis, etc., usque ad qui in Christo blasphematur. </span><span class="fk">Ecce autem. </span><span class="ft"> ORIG., hom. 14 in Lev. Duo litigant: unus ex integro Isrælita, etc., usque ad interdura enim qui foras mittitur, intus est; et qui foras est, intus videtur retineri.</span></p>
  </aside>

  <aside id="FN362">
    <p class="f"><a class="notebackref" href="#LV24_12"><span class="notemark">††</span> 24:12</a> <span class="fk">Miseruntque eum, </span><span class="ft"> etc. Moyses non ex auctoritate sua sententiam profert contra blasphemantem, sed Dei præcepto reservans, mittit in carcerem: lex enim odit eum qui blasphemat, contra quem frequenter Trinitatem prædicat, sed non manifeste sicut Evangelium; ideo illum ad judicium Evangelii reservavit. </span><span class="fk">Qui non credidit in Filium, jam judicatus est</span><span class="ft"> Joan. 31., et hujusmodi.</span></p>
  </aside>

  <aside id="FN363">
    <p class="f"><a class="notebackref" href="#LV24_15"><span class="notemark">‡‡</span> 24:15</a> <span class="fk">Homo qui, </span><span class="ft"> etc. Locutio est tanquam dicatur: homo ille aut ille, id est quicunque homo. Non sicut quidam putant, homo homo ita dici, tanquam laudabiliter, quasi homo; sed homo homo, id est qualiscunque, velut etiam similis pecori, sed qui vere sit homo, quem sensum non esse verum, sed locutionis hoc esse Scripturarum aperte hic ostenditur, cum in eo dicitur qui culpatur, non qui laudatur. </span><span class="fk">Homo, </span><span class="ft"> etc. AUG., quæst. 87 in Lev. </span><span class="fk">Si maledixerit Deum suum, peccatum accipiet. Nominans autem nomen Domini morte moriatur; </span><span class="ft"> quasi aliud sit maledicere Deum suum, etc., usque ad notandum est locutionis genus. ISICH. LXX: </span><span class="fk">Homo homo, </span><span class="ft"> etc., usque ad sicut filius Isrælitidis nominavit et blasphemavit Josue 7..</span></p>
  </aside>

  <aside id="FN364">
    <p class="f"><a class="notebackref" href="#LV24_17"><span class="notemark">§§</span> 24:17</a> <span class="fk">Qui percusserit et occiderit hominem. </span><span class="ft"> LXX: </span><span class="fk">Qui percusserit animam hominis, </span><span class="ft"> etc., id est qui ad iniquitatem traxerit. Animam vero, animalem hominem intelligit, qui non percipit quæ sunt Spiritus Dei. AUG., quæst. 88 in Lev. </span><span class="fk">Qui percusserit animam hominis et mortuus fuerit, </span><span class="ft"> etc. Non ait, etc., usque ad hoc est enim animam hominis esse percussam.</span></p>
  </aside>

  <aside id="FN365">
    <p class="f"><a class="notebackref" href="#LV24_20"><span class="notemark">***</span> 24:20</a> <span class="fk">Fracturam, </span><span class="ft"> etc. LXX: </span><span class="fk">Contritionem pro contritione, </span><span class="ft"> id est, si docendo, suadendo, scandalizando, aliquam virtutem proximi contriverit. </span><span class="fk">Dentem pro dente. </span><span class="ft"> Virtutem loquendi. Dentes enim pro verbis accipiuntur, unde: </span><span class="fk">Filii hominum, dentes eorum arma et sagitæ, </span><span class="ft"> etc. Psal. 59.. Et </span><span class="fk">pulchriores sunt oculi ejus vino, et dentes ejus lacte candidiores</span><span class="ft"> Gen. 49.. Clariora enim et apertiora sunt verba Evangelii lacte legis.</span></p>
  </aside>

  <aside id="FN366">
    <p class="f"><a class="notebackref" href="#LV24_21"><span class="notemark">†††</span> 24:21</a> <span class="fk">Qui percusserit, </span><span class="ft"> etc. Hæc secundum litteram Judæis erant necessaria, qui non poterant capere: </span><span class="fk">Si quis percusserit te in dexteram maxillam, præbe illi et alteram</span><span class="ft"> Matth. 5.. Sed cum essent malevoli, mala inferre volebant, et non pati. Ideo metu alternæ pœnæ erant a scelere revocandi.</span></p>
  </aside>

  <aside id="FN367">
    <p class="f"><a class="notebackref" href="#LV24_23"><span class="notemark">‡‡‡</span> 24:23</a> <span class="fk">Et eduxerunt, </span><span class="ft"> etc. Experimento ipso egem confirmatam ostendit, ut et tu blasphemare imeres, et peccatum fugeres, quod non solum princeps, sed tota multitudo vindicat. Omnes enim communiter blasphemos debent punire, qui omnium auctori non metuerunt detrahere, et omnes ab eo separare.</span></p>
  </aside>

  <aside id="FN368">
    <p class="f"><a class="notebackref" href="#LV25_1"><span class="notemark">*</span> 25:1</a> <span class="fk">Locutusque est Dominus, </span><span class="ft"> etc. </span><span class="fk">Quando ingressi, </span><span class="ft"> etc. ISICH. Terra, conversatio bona, de qua dicitur: </span><span class="fk">Spiritus tuus bonus deducet me in terrum, </span><span class="ft"> etc. Psal. 142..</span></p>
  </aside>

  <aside id="FN369">
    <p class="f"><a class="notebackref" href="#LV25_3"><span class="notemark">†</span> 25:3</a> <span class="fk">Sex annis, </span><span class="ft"> etc. Dum sumus in hac vita, et in visibili creatura sumus, quam significat senarius. Sex enim diebus creata sunt omnia quæ videntur: septimo autem anno sabbatum erit terræ Domini. Cum enim post præsens tempus sabbatum venerit, de quo Paulus ait: Relinquitur sabbatismus populo Dei, quem dies septima significat, in qua requievit Deus ab omnibus operibus suis, scilicet visibilibus Hebr. 4., jam non erit operandi tempus. </span><span class="fk">Seres agrum, </span><span class="ft"> etc. Per agrum et vineam, cum illum seminari, et illam amputari prohibuit, omne genus agri intelligendum est: neque enim in oliveto vel quolibet alterius generis agro aliquid operandum est.</span></p>
  </aside>

  <aside id="FN370">
    <p class="f"><a class="notebackref" href="#LV25_5"><span class="notemark">‡</span> 25:5</a> <span class="fk">Quæ sponte, </span><span class="ft"> etc. Eorum scilicet quæ hic facimus, in futuro fructum manducabimus; unde: </span><span class="fk">Labores manuum tuarum quia manducabis, beatus es et bene tibi erit</span><span class="ft"> Psal. 127..</span></p>
  </aside>

  <aside id="FN371">
    <p class="f"><a class="notebackref" href="#LV25_6"><span class="notemark">§</span> 25:6</a> <span class="fk">Sed erunt, </span><span class="ft"> etc. Non prohibet Dominum vesci eis quæ sponte sunt, sed reponere in usum proprium.</span></p>
  </aside>

  <aside id="FN372">
    <p class="f"><a class="notebackref" href="#LV25_8"><span class="notemark">**</span> 25:8</a> <span class="fk">Numerabis quoque. </span><span class="ft"> Interrogemus Judæos, si septimum diem ut aiunt legislator honoravit, et ab operibus vacare præcepit, quare quinquagesimum annum celebrari præcepit: septem enim hebdomadæ annos quadraginta novem faciunt. Non ergo quinquagesimo vacare oporteret, nisi mysterium lex significaret, quod Judæorum infirmitas non caperet. Duplex enim a Deo visibilium omnium significatur consummatio; una cujusque singularis, altera omnium communis, quando tempus operandi non erit; in superioribus primam, in his insinuat secundam. </span><span class="fk">Septem. </span><span class="ft"> In hebdomada dierum humanum sæculum dividitur. Cum igitur hic numerus multiplicatus in semetipso fuerit, et tota completa ætas sæculi, et tempus devolutum ad finem pervenerit, succedit quinquagesimus quasi quadragesimo nono anno, in quo erit resurrectio, unde subdit: </span><span class="fk">Et clangens buccina mense septimo, </span><span class="ft"> etc. Unde Apostolus: </span><span class="fk">In tuba Dei descendent de cœlo, et mortui qui in Christo sunt resurgent incorrupti</span><span class="ft"> Thes. 4.. Oportet enim suscitantem præcedere tubam: ideo in quadragesimo et nono anno, in quo communis est consummatio, tuba canere præcepit.</span></p>
  </aside>

  <aside id="FN373">
    <p class="f"><a class="notebackref" href="#LV25_9"><span class="notemark">††</span> 25:9</a> <span class="fk">Mense septimo. </span><span class="ft"> Quia quasi septimo mense ætatis mundi Christus venit; primus mensis, qui in paradiso fuit; secundus usque ad diluvium; tertius usque ad Abraham; quartus usquequo descensum est in Ægyptum; quintus usque ad transmigrationem, sextus usque ad adventum Christi; septimus ipse adventus.</span></p>
  </aside>

  <aside id="FN374">
    <p class="f"><a class="notebackref" href="#LV25_10"><span class="notemark">‡‡</span> 25:10</a> <span class="fk">Sanctificabisque annum. </span><span class="ft"> Quasi in sanctimonia exspectetur et cogitetur, </span><span class="fk">pacem</span><span class="ft"> enim </span><span class="fk">debemus sequi et sanctimoniam</span><span class="ft"> Hebr. 12., </span><span class="fk">sine qua</span><span class="ft"> nemo videbit Deum. </span><span class="fk">Unusquisque. </span><span class="ft"> Patriarcharum et prophetarum est quædam familia hospitalis, cui præest Abraham. Est et alia castitatis, cui præest Joseph. Est et alia mansuetudinis, cui præest Moyses Gen. 18, XXXIX; Num. 12..</span></p>
  </aside>

  <aside id="FN375">
    <p class="f"><a class="notebackref" href="#LV25_14"><span class="notemark">§§</span> 25:14</a> <span class="fk">Quando vendes, </span><span class="ft"> etc. Quisque vendere potest vel emere. Unde Paulus: </span><span class="fk">Omnia vestra sumus sicut et vos nostra</span><span class="ft"> I Cor. 3.. Hoc secundum litteram moraliter informat, ut in contractibus proximis compatiamur, ne quis nimium molestus de pauperum necessitatibus negotietur, ne studeat possessiones aliorum acquirere, sed indigentibus commodare, et commodata paulatim de fructibus agrorum recipere. </span><span class="fk">Juxta numerum</span><span class="ft"> ISICH.. Id est secundum virtutem cujusque. Anni enim ætatem significant, in qua manifestatur quid possit quisque secundum corpus.</span></p>
  </aside>

  <aside id="FN376">
    <p class="f"><a class="notebackref" href="#LV25_16"><span class="notemark">***</span> 25:16</a> <span class="fk">Quanto plures</span><span class="ft"> ID.. Id est, si potest multum operari, multum fructum exiget; si multum non potest, parum rependet; feret enim hic trigesimum, iste sexagesimum, ille centesimum fructum Matth. 13..</span></p>
  </aside>

  <aside id="FN377">
    <p class="f"><a class="notebackref" href="#LV25_18"><span class="notemark">†††</span> 25:18</a> <span class="fk">Facite præcepta. </span><span class="ft"> Ne quis audita moderatione vendendi et emendi segnior fieret, et condescensio ipsa noceret, caute adjungit: </span><span class="fk">Facite præcepta, </span><span class="ft"> etc. Neminem siquidem vult vacare, sed secundum virtutem fructificare. Virtutem quoque conscientia cujusque examinat. </span><span class="fk">Et judicia, </span><span class="ft"> etc. ID. Non corrumpentes intentionem vel operationem eorum; velut si quis eleemosynam tribuit, non alii noceat ut alii prosit: præceptum enim quod eleemosynam fieri jussit, justam esse voluit. </span><span class="fk">Quod si dixeritis, </span><span class="ft"> etc. ID. Quia per duos annos terram vacare præceperat, ne conturbarentur tanquam solliciti quid comederent aut quid biberent, ait: </span><span class="fk">Dabo benedictionem meam, </span><span class="ft"> etc. Matth. 6.. Et notandum quia cum Christus dicat: </span><span class="fk">Nolite cogitare de crastino, </span><span class="ft"> lex jubet ne cogitent de tribus annis.</span></p>
  </aside>

  <aside id="FN378">
    <p class="f"><a class="notebackref" href="#LV25_21"><span class="notemark">‡‡‡</span> 25:21</a> <span class="fk">Dabo benedictionem. </span><span class="ft"> ID. Christum. Unde </span><span class="fk">benediximus vobis in nomine Domini, </span><span class="ft"> id est, Christo, qui est nomen Patris. Qui Patrem nobis nominavit, et manifestavit; hic in sexto anno venit, id est, in perfectione, quam significat senarius; et ut hominem reformaret, quem formaverat die sexto, quod ibi sextus dies, hic sextus annus dicitur, quia inter formationem nostram et reformationem multa tempora defluxerunt.</span></p>
  </aside>

  <aside id="FN379">
    <p class="f"><a class="notebackref" href="#LV25_23"><span class="notemark">§§§</span> 25:23</a> <span class="fk">Terra quoque. </span><span class="ft"> AUG., Quæst. 90 in Lev. Alii codices habent, etc., usque ad quisquis habet, uti debet.</span></p>
  </aside>

  <aside id="FN380">
    <p class="f"><a class="notebackref" href="#LV25_25"><span class="notemark">*</span> 25:25</a> <span class="fk">Si attenuatus. </span><span class="ft"> ISICH. Quæ sit nostra substantia, etc., usque ad docet quomodo restituat. </span><span class="fk">Potest redimere. </span><span class="ft"> ISICH. Secundum illud, etc., usque ad ut quodammodo communis sit.</span></p>
  </aside>

  <aside id="FN381">
    <p class="f"><a class="notebackref" href="#LV25_28"><span class="notemark">†</span> 25:28</a> <span class="fk">Usque ad annum</span><span class="ft"> Annus, quia omnes horas in se habet, et dies et menses, et circuitus omnes, perfectionem significat. Peccatum aut perfectum et diuturnum non nisi perfecta pœnitentia emendatur, in qua jejunium, oratio, cilicium, eleemosyna, et lacrymæ peraguntur: per hæc enim plena remissio acquiritur.</span></p>
  </aside>

  <aside id="FN382">
    <p class="f"><a class="notebackref" href="#LV25_29"><span class="notemark">‡</span> 25:29</a> <span class="fk">Qui vendiderit domum. </span><span class="ft"> ID. Non exprimitur venditor, nec proximus, nec propinquus dicitur. Non enim unus est, sed totus populus: nec de cognatione Judæorum, sed Sodomæ et Gomorrhæ. </span><span class="fk">Qui vendiderit domum, </span><span class="ft"> etc. In superiori capitulo spiritualem cujusque conversationem exposuit, hic generaliter de synagoga vel Ecclesia tractare intendit, quia Ecclesia gentium libertatem accipit, synagoga in perpetuum servit, exceptis Levitis, id est apostolis, et qui adhærent eis. ORIG., hom. 15 in Lev. </span><span class="fk">Qui vendiderit domum, </span><span class="ft"> etc. De Jacob scriptum est, etc., usque ad semper pœnitentiam recipiunt, et semper redimuntur.</span></p>
  </aside>

  <aside id="FN383">
    <p class="f"><a class="notebackref" href="#LV25_31"><span class="notemark">§</span> 25:31</a> <span class="fk">Agrorum jure. </span><span class="ft"> ISICH. Quia in Evangelio proximi sunt, non legi. Ideo semper possunt redimi, et ex quo Christus venit usque ad secundum adventum per partes redimuntur. LXX: </span><span class="fk">Ad agrum terræ æstimabuntur, </span><span class="ft"> de quo scilicet dicitur: </span><span class="fk">Simile est regnum cœlorum thesauro abscondito in agro, </span><span class="ft"> id est Evangelio, in quo thesaurus est mysterium Christi.</span></p>
  </aside>

  <aside id="FN384">
    <p class="f"><a class="notebackref" href="#LV25_32"><span class="notemark">**</span> 25:32</a> <span class="fk">Ædes Levitarum. </span><span class="ft"> ORIG., hom. 15 in Lev. Si sacerdotalis fuerit domus vel Levitica, etc., usque ad satisfactionem scilicet desiderii.</span></p>
  </aside>

  <aside id="FN385">
    <p class="f"><a class="notebackref" href="#LV25_34"><span class="notemark">††</span> 25:34</a> <span class="fk">Suburbana. </span><span class="ft"> ISICH. Alii agri, id est conversationes virtutum, et doctrinæ. Hæ separatæ sunt a civitatibus eorum quæ per ipsos consistunt, et salvantur, et non venduntur, quia gratis accipiuntur, gratis dantur.</span></p>
  </aside>

  <aside id="FN386">
    <p class="f"><a class="notebackref" href="#LV25_35"><span class="notemark">‡‡</span> 25:35</a> <span class="fk">Si attenuatus fuerit. </span><span class="ft"> ID. Mirare legislatoris sapientiam et pietatem; in humilibus enim sublimia exponit, secundum litteram vero dat regulam pietatis. </span><span class="fk">Qui eduxi. </span><span class="ft"> Quasi dicat: Sicut de dominio Ægyptiorum vos liberavi, et abjectis peccatoribus in terram Chananæorum jam mandatam induxi, ita nolo vos sub dominio peccatorum teneri, neque peccatorum societatem amplecti, sed cum pœnitere voluerint, et cohabitatione et facultatis largitione sustentetis.</span></p>
  </aside>

  <aside id="FN387">
    <p class="f"><a class="notebackref" href="#LV25_39"><span class="notemark">§§</span> 25:39</a> <span class="fk">Si paupertate. </span><span class="ft"> Multa pietate littera plena est, sed spiritualis intellectus plenior.</span></p>
  </aside>

  <aside id="FN388">
    <p class="f"><a class="notebackref" href="#LV25_40"><span class="notemark">***</span> 25:40</a> <span class="fk">Sed quasi mercenarius. </span><span class="ft"> Uterque subditus est, sed tamen hic liber est: sic qui per vos conversus est, subjectus quidem est, sed dignitate gratiæ divinæ frater est.</span></p>
  </aside>

  <aside id="FN389">
    <p class="f"><a class="notebackref" href="#LV25_43"><span class="notemark">†††</span> 25:43</a> <span class="fk">Ne affligas, </span><span class="ft"> etc., quia in quo judicas, judicaberis: et eadem mensura qua mensi fueritis, remetietur vobis Matth. 17..</span></p>
  </aside>

  <aside id="FN390">
    <p class="f"><a class="notebackref" href="#LV25_44"><span class="notemark">‡‡‡</span> 25:44</a> <span class="fk">Servus et ancilla. </span><span class="ft"> ISICH. Ostendit quid distet inter eos, quos ex infidelibus Deo salvamus, quosque jam fideles, et nobis similes vocationis et conversationis dignitate pro tempore virtutibus attenuatos corrigimus: hi enim usque ad jubilæum apud nos operantur, illi autem servi sunt perpetui.</span></p>
  </aside>

  <aside id="FN391">
    <p class="f"><a class="notebackref" href="#LV25_45"><span class="notemark">§§§</span> 25:45</a> <span class="fk">Qui ex his. </span><span class="ft"> ISICH. Judæorum cognati hæretici, qui eadem nobiscum prædicant mysteria, quasi sint in terra nostra: sed non recte et perfecte credunt. </span><span class="fk">Hos habebitis. </span><span class="ft"> ID. Quos de gentibus aut de Judæis aut de hæreticis convertimus, quasi servos et ancillas in perpetuum acquirimus: quia pro eis doctrinæ pecuniam expendimus, et filiis nostris, id est discipulis docendos tradere possumus, sicut Paulus Tito Cretenses, Timotheo Ephesios docendos commisit.</span></p>
  </aside>

  <aside id="FN392">
    <p class="f"><a class="notebackref" href="#LV25_46"><span class="notemark">*</span> 25:46</a> <span class="fk">Fratres autem. </span><span class="ft"> Quasi non eadem dignitate apud vos erunt, quos de impiis convertistis, et quos lapsos reparastis.</span></p>
  </aside>

  <aside id="FN393">
    <p class="f"><a class="notebackref" href="#LV25_47"><span class="notemark">†</span> 25:47</a> <span class="fk">Si invaluerit. </span><span class="ft"> ID. Id est, si noviter fidei vestræ conjunctus, Gentilis, vel Judæus, vel hæreticus, virtutibus claruerit, ut possit arguere et exhortari. </span><span class="fk">Si invaluerit, </span><span class="ft"> etc. Secundum litteram quantum diligat libertatem ostendit. Ideo enim Isrælitam alienis non permittit servire, sed præcipit redimi. </span><span class="fk">Qui voluerit. </span><span class="ft"> Turpe est hominem in fide ab infantia nutritum, talium subire magisterium, qui repente magistri facti sunt, unde Hieronymus: Heri in foro, hodie in altari; heri socius histrionum, hodie consecrator virginum.</span></p>
  </aside>

  <aside id="FN394">
    <p class="f"><a class="notebackref" href="#LV25_49"><span class="notemark">‡</span> 25:49</a> <span class="fk">Patruus, </span><span class="ft"> etc. ID.. Patrueles sunt, qui nos in fide genuerunt, fratres eorum consimiles prædicatores, filii fratrum discipuli consimilium. </span><span class="fk">Consanguineus. </span><span class="ft"> ID. Qui remotior patruo vel patrueli, sed propinquior affini. </span><span class="fk">Qui enim suorum, et maxime domesticorum curam non habet, fidem abnegavit</span><span class="ft"> I Tim. 5.. </span><span class="fk">Affinis. </span><span class="ft"> ID. In cognatione fidei incarnationis Christi, qui de carne ejus et ossibus sumus. </span><span class="fk">Sin autem. </span><span class="ft"> ID. Pro libertate nostra et gloria Spiritus sanctus agit, et quemcunque servum peccati virtutibus redimi præcipit. </span><span class="fk">Et ipse. </span><span class="ft"> ID. Qui pauper factus est in peccato, cum prius virtute et doctrina dives esset, recte seipsum liberat dum exhortando, consulendo ad virtutem revocat.</span></p>
  </aside>

  <aside id="FN395">
    <p class="f"><a class="notebackref" href="#LV25_50"><span class="notemark">§</span> 25:50</a> <span class="fk">Supputatis. </span><span class="ft"> ID. Id est tractando apud se qua virtute, etc., usque ad ideo Dominus ait illi: </span><span class="fk">Hodie salus huic domui facta est. </span></p>
  </aside>

  <aside id="FN396">
    <p class="f"><a class="notebackref" href="#LV25_51"><span class="notemark">**</span> 25:51</a> <span class="fk">Reddet. </span><span class="ft"> ID. Secundum ea quæ peccavit, oportet pretium reddere. Quod gula peccavit, jejunium corrigat; quod garrulitas admisit, silentium deleat, et similiter contrariis curantur contraria.</span></p>
  </aside>

  <aside id="FN397">
    <p class="f"><a class="notebackref" href="#LV26_1"><span class="notemark">*</span> 26:1</a> <span class="fk">Non facietis. </span><span class="ft"> Cultum idolorum tam visibilium quam invisibilium prohibet. </span><span class="fk">Sculptile. </span><span class="ft"> ISICH. In ædificiis domorum et possessionibus agrorum aliquam vestri memoriam sculpere cupientes. </span><span class="fk">Nec insignem. </span><span class="ft"> ID. Cumulum auri et argenti aut pretiosorum lapidum in quibus seducuntur avari, sic ut Gentiles in idolis.</span></p>
  </aside>

  <aside id="FN398">
    <p class="f"><a class="notebackref" href="#LV26_2"><span class="notemark">†</span> 26:2</a> <span class="fk">Custodite. </span><span class="ft"> ISICH. Ab omni malo abstinendo, et omni bono vacando: hoc est enim verum sabbatum.</span></p>
  </aside>

  <aside id="FN399">
    <p class="f"><a class="notebackref" href="#LV26_3"><span class="notemark">‡</span> 26:3</a> <span class="fk">Si in præceptis</span><span class="ft"> Quid fieri, quid vitari deberet, prædixit. In fine quæ observantibus præmia, quæ prævaricantibus supplicia debeantur enumerat. </span><span class="fk">Si in præceptis. </span><span class="ft"> ID. Hæc ad litteram stare non possunt, etc., usque ad quæ in hoc capite significantur. ORIG., hom. 16 in Lev. Si lex carnalis est, etc., </span><span class="fk">usque ad, Joannes venit in spiritu et in virtute Eliæ. </span><span class="fk">Mandata mea. </span><span class="ft"> Quale est illud: </span><span class="fk">Qui sabbatum non custodit ab omni synagoga lapidetur, </span><span class="ft"> et hujusmodi. </span><span class="fk">Dabo vobis pluvias, </span><span class="ft"> etc. Et dabo, </span><span class="fk">et</span><span class="ft"> superfluum est, consuetudine locutionis nostræ, sed more scripturarum additum. </span><span class="fk">Temporibus. </span><span class="ft"> ORIG. Tempore opportuno, non ebrio, non in aliis occupato: prudenter ergo conjiciat doctor cui ministret pluviam, et tritici mensuram, et cui debet lac dare, non det escam</span></p>
  </aside>

  <aside id="FN400">
    <p class="f"><a class="notebackref" href="#LV26_4"><span class="notemark">§</span> 26:4</a> <span class="fk">Terra gignet. </span><span class="ft"> LXX: </span><span class="fk">Ligna campi dabunt fructum suum. </span><span class="ft"> ID. Motus animæ, qui altiores sunt motibus terræ, id est, carnis nostræ, quorum fructus sunt charitas, justitia, mansuetudo et similia. </span><span class="fk">Pomis arbores. </span><span class="ft"> ORIG. </span><span class="fk">Non potest arbor, </span><span class="ft"> etc., usque ad de qua dicitur: </span><span class="fk">Lignum vitæ est his qui apprehenderunt eam. </span></p>
  </aside>

  <aside id="FN401">
    <p class="f"><a class="notebackref" href="#LV26_5"><span class="notemark">**</span> 26:5</a> <span class="fk">Apprehendet messium tritura. </span><span class="ft"> ORIG. Anima quæ germinat ex verbo Dei, etc., usque ad cum conservis in tempore dispensandum remaneat. </span><span class="fk">Apprehendet. Panis</span><span class="ft"> enim </span><span class="fk">cor hominis confirmat, vinum lætificat</span><span class="ft"> Psal. 103.. Quæ de continentia, de observantiis et de custodiis mandatorum dicuntur, frumentum videntur, ex quo conficitur panis qui corda confortat. Ea vero quæ ad scientiam pertinent et occultorum exploratione lætificant mentem, vino et vindemiæ comparantur. Cor enim lætatur cum obscura [occulta] explanantur. </span><span class="fk">Vindemiam. </span><span class="ft"> Fructum animæ. Vindemia enim arbor est. Hæc autem simul habere, id est corpore et anima fructificare, magnæ benedictionis est. ISICH. Congregans enim anima virtutes suas mox desiderat alias. Unde: </span><span class="fk">Quæ retro sunt obliviscens, ad priora me extendo</span><span class="ft"> Philip. 3.. </span><span class="fk">Vindemia. </span><span class="ft"> ORIG. Quasi dicamus, etc., usque ad ut de spiritu metamus vitam æternam. </span><span class="fk">Panem vestrum. </span><span class="ft"> Scilicet qui de cœlo descendit, et dat vitam mundo; non qui plus abundat malis quam bonis. </span><span class="fk">Absque pavore. </span><span class="ft"> Si corpus stabile fuerit, et anima fructificaverit, securi erimus in terra nostra, </span><span class="fk">quia caro non concupiscet adversus spiritum</span><span class="ft"> Galat. 4..</span></p>
  </aside>

  <aside id="FN402">
    <p class="f"><a class="notebackref" href="#LV26_6"><span class="notemark">††</span> 26:6</a> <span class="fk">Et gladius non. </span><span class="ft"> ISICH. Quia pax erit in finibus vestris; modo ex concupiscentiis sunt bella et lites.</span></p>
  </aside>

  <aside id="FN403">
    <p class="f"><a class="notebackref" href="#LV26_7"><span class="notemark">‡‡</span> 26:7</a> <span class="fk">Inimicos. </span><span class="ft"> ID. Occisi jejunio, oratione, et similibus; unde: </span><span class="fk">Hoc genus non ejicitur nisi cum oratione et jejunio</span><span class="ft"> Matth. 17.. </span><span class="fk">Corruent. </span><span class="ft"> LXX: </span><span class="fk">In conspectu vestro morte vestra, </span><span class="ft"> scilicet mortificatis membris vestris, quæ sunt super terram, id est, fornicatione, immunditia, et hujusmodi Col. 3..</span></p>
  </aside>

  <aside id="FN404">
    <p class="f"><a class="notebackref" href="#LV26_8"><span class="notemark">§§</span> 26:8</a> <span class="fk">Persequentur. </span><span class="ft"> ORIG. Sicut quinarius sapientes indicat et insipientes, etc., usque ad ne credentes decipiant. ISICH. LXX, etc., usque ad persequi potest et vincere. </span><span class="fk">Et centum. </span><span class="ft"> Qui non tantum subtilem scientiam, sed et vitam perfectam habent, qui spiritualiter deculpantur, et ideo centum dicuntur, scilicet qui centenos afferunt fructus.</span></p>
  </aside>

  <aside id="FN405">
    <p class="f"><a class="notebackref" href="#LV26_9"><span class="notemark">***</span> 26:9</a> <span class="fk">Respiciam. </span><span class="ft"> Cujus respectus, salus. Respexit Dominus Petrum, et flevit amare. Si sol segetem non respiciat, manet infructuosa. Segetem cordis nostri respicit Deus, et radiis verbi sui nos illuminat, auget et multiplicat ut magni efficiamur; sicut magnus factus est Isaac, et magnus Moses, et magnus Joannes. </span><span class="fk">Crescere. </span><span class="ft"> In operibus bonis, ut parva magna. Unde: </span><span class="fk">Quod uni ex minimis meis fecistis, </span><span class="ft"> etc. Matth. 25. </span><span class="fk">Multiplicabimini. </span><span class="ft"> Ut pauca fiant magna vel multa. Unde: </span><span class="fk">Si quod est aliud mandatum in hoc verbo restauratur: Diliges proximum tuum sicut teipsum</span><span class="ft"> Rom. 13..</span></p>
  </aside>

  <aside id="FN406">
    <p class="f"><a class="notebackref" href="#LV26_10"><span class="notemark">†††</span> 26:10</a> <span class="fk">Comedetis. </span><span class="ft"> ORIG. Vetus lex et prophetæ, etc., usque ad et induimus novum.</span></p>
  </aside>

  <aside id="FN407">
    <p class="f"><a class="notebackref" href="#LV26_11"><span class="notemark">‡‡‡</span> 26:11</a> <span class="fk">Ponam. </span><span class="ft"> Si prædicta habemus, abjecto veteri homine innovatum est cor nostrum: </span><span class="fk">Venit ad nos Deus et habitat in nobis</span><span class="ft"> Col. 3.. </span><span class="fk">Non abjiciet, </span><span class="ft"> etc. ORIG. Audeo et dico quia anima Dei Christus est, sicut et verbum Dei sapientia Dei et virtus Dei I Cor. 1.. Tale est ergo ac si dicat: non abjiciet vos Filius meus. </span><span class="fk">Anima. </span><span class="ft"> AUG., quæst. 93 in Lev. Animam suam Deus vocat, etc., usque ad qui dicunt animam non habuisse Jesum.</span></p>
  </aside>

  <aside id="FN408">
    <p class="f"><a class="notebackref" href="#LV26_12"><span class="notemark">§§§</span> 26:12</a> <span class="fk">Ambulabo. </span><span class="ft"> ISICH. Homo factus. Unde: </span><span class="fk">Hic est Deus noster, et non reputabitur alius ad eum; post hæc in terra visus est, et cum hominibus conversatus est</span><span class="ft"> Baruc. 3..</span></p>
  </aside>

  <aside id="FN409">
    <p class="f"><a class="notebackref" href="#LV26_14"><span class="notemark">*</span> 26:14</a> <span class="fk">Quod si. </span><span class="ft"> ISICH. Obedientium bona præcedenti capitulo expressit: quæ autem sint prævaricatorum mala, præsenti capitulo ostendit, quorum quædam ad litteram Judæi passi sunt: omnia vero secundum spiritum.</span></p>
  </aside>

  <aside id="FN410">
    <p class="f"><a class="notebackref" href="#LV26_16"><span class="notemark">†</span> 26:16</a> <span class="fk">In egestate. </span><span class="ft"> ID. Verbi Dei. Unde: </span><span class="fk">Durus est hic sermo, quis potest eum audire? </span><span class="ft"> Joan. 6. Quia intellectum legis transgrediebantur, ut evangelicum testamentum irritum facerent, obscure loquebatur eis, ne intelligerent.</span></p>
  </aside>

  <aside id="FN411">
    <p class="f"><a class="notebackref" href="#LV26_17"><span class="notemark">‡</span> 26:17</a> <span class="fk">Fugietis, nemine. </span><span class="ft"> ID. Quia gentiles non persequentur ad expellendum, sed festinantes salutem eorum, secundum illud: </span><span class="fk">Sequor autem, si quomodo comprehendam</span><span class="ft"> Philip. 3.. </span><span class="fk">Sin autem. </span><span class="ft"> ID. Hujusmodi distinctionibus frequenter utitur, etc., usque ad plenam et integram vindictam significat.</span></p>
  </aside>

  <aside id="FN412">
    <p class="f"><a class="notebackref" href="#LV26_18"><span class="notemark">§</span> 26:18</a> <span class="fk">Addam correptionem. </span><span class="ft"> LXX: </span><span class="fk">Et apponam castigare vos septies, </span><span class="ft"> etc. Etiam hic superfluum est. Septies autem pro omni numero est accipiendum.</span></p>
  </aside>

  <aside id="FN413">
    <p class="f"><a class="notebackref" href="#LV26_19"><span class="notemark">**</span> 26:19</a> <span class="fk">Et conteram superbiam duritiæ vestræ. </span><span class="ft"> Quia </span><span class="fk">dicitis: Semen Abrahæ sumus, et nemini servivimus unquam</span><span class="ft"> Joan. 3.: ideo gentibus servietis.</span></p>
  </aside>

  <aside id="FN414">
    <p class="f"><a class="notebackref" href="#LV26_23"><span class="notemark">††</span> 26:23</a> <span class="fk">Gladium, </span><span class="ft"> spiritus, quod est verbum Dei, quod per prædicatores Judæos convincit, ne Vetus Testamentum habere cum Evangelio contradicant. </span><span class="fk">In urbes mittam. </span><span class="ft"> Prophetas in quibus fideles munitiones et salutem inveniunt, inimici fugientes capiuntur, illic moriuntur apertis de Christo prophetis resistere non valentes.</span></p>
  </aside>

  <aside id="FN415">
    <p class="f"><a class="notebackref" href="#LV26_26"><span class="notemark">‡‡</span> 26:26</a> <span class="fk">Ita ut decem, </span><span class="ft"> etc. ISICH. Panem doctrinæ non habent, etc., usque ad ideo non satiantur qui his panibus nutriuntur.</span></p>
  </aside>

  <aside id="FN416">
    <p class="f"><a class="notebackref" href="#LV26_27"><span class="notemark">§§</span> 26:27</a> <span class="fk">Sin autem, </span><span class="ft"> etc. ID. Non solum legislator est Moyses, etc., usque ad et auctorem legis blasphemaverunt.</span></p>
  </aside>

  <aside id="FN417">
    <p class="f"><a class="notebackref" href="#LV26_29"><span class="notemark">***</span> 26:29</a> <span class="fk">Carnes filiorum. </span><span class="ft"> Id est discipulos, quos vobis assumitis in filios, ad eamdem doctrinam verbis validis, et animam corrumpentibus inducatis.</span></p>
  </aside>

  <aside id="FN418">
    <p class="f"><a class="notebackref" href="#LV26_30"><span class="notemark">†††</span> 26:30</a> <span class="fk">Cadetis inter ruinas. </span><span class="ft"> Cadit enim populus cum Pharisæis spiritualiter cadentibus, quos quasi idola admirabatur populus traditionibus eorum intentus.</span></p>
  </aside>

  <aside id="FN419">
    <p class="f"><a class="notebackref" href="#LV26_31"><span class="notemark">‡‡‡</span> 26:31</a> <span class="fk">Urbes vestras. </span><span class="ft"> Ad litteram vel libros prophetarum, in quibus sanctitatis fructum non inveniunt.</span></p>
  </aside>

  <aside id="FN420">
    <p class="f"><a class="notebackref" href="#LV26_34"><span class="notemark">§§§</span> 26:34</a> <span class="fk">Tunc placebunt terræ sabbata, </span><span class="ft"> id est requies, scilicet vobis feriantibus et a lege remotis, cum in lege et prophetis voluntatem vestram non inveniatis.</span></p>
  </aside>

  <aside id="FN421">
    <p class="f"><a class="notebackref" href="#LV26_36"><span class="notemark">*</span> 26:36</a> <span class="fk">Terrebit eos. </span><span class="ft"> Sicut folium fructum, sic littera abscondit spiritum: aufer folium, accipe fructum. </span><span class="fk">Sonitus folii volantis. </span><span class="ft"> Hyperbole: quia etiam levissima quæque formidabunt. </span><span class="fk">Cadent nullo persequente. </span><span class="ft"> Non enim persequimur eos, sed sequimur ut revocemus.</span></p>
  </aside>

  <aside id="FN422">
    <p class="f"><a class="notebackref" href="#LV26_37"><span class="notemark">†</span> 26:37</a> <span class="fk">Corruent. </span><span class="ft"> Disputantibus nobis cum eis, diversa proferunt testimonia alternatim: sed alternis conturbabuntur verbis, alter alterum conturbat dum subvenire videtur.</span></p>
  </aside>

  <aside id="FN423">
    <p class="f"><a class="notebackref" href="#LV26_41"><span class="notemark">‡</span> 26:41</a> <span class="fk">incircumcisa mens eorum. </span><span class="ft"> Quia incircumcisi corde, vitiorum poliuti præputio, </span><span class="fk">non enim quæ in carne est circumcisio</span><span class="ft"> Rom. 2.. </span><span class="fk">Tunc orabunt pro impietatibus suis. </span><span class="ft"> LXX: </span><span class="fk">Peccata sua placita habebunt, </span><span class="ft"> pœnas scilicet quas pro peccatis patientur.</span></p>
  </aside>

  <aside id="FN424">
    <p class="f"><a class="notebackref" href="#LV26_42"><span class="notemark">§</span> 26:42</a> <span class="fk">Quod pepigi cum Jacob. </span><span class="ft"> ISICH. Nota quod temporis et generis ordinem mutavit, etc., usque ad conjunguntur vero tanquam cognata et convenientia. </span><span class="fk">Terræ quoque memor ero. </span><span class="ft"> ISICH. Scripturæ scilicet, quam mandabo ejectis Judæis, qui eam prævaricati sunt vel prævaricabantur, et prave interpretabantur.</span></p>
  </aside>

  <aside id="FN425">
    <p class="f"><a class="notebackref" href="#LV26_44"><span class="notemark">**</span> 26:44</a> <span class="fk">Attamen etiam cum essent in terra hostili. </span><span class="ft"> Bene in fine capituli blanditur, et quos minis terruerat promissis consolatur. </span><span class="fk">Non penitus. Cæcitas ex parte contingit in Isræl, donec plenitudo gentium subintraret; et cætera</span><span class="ft"> I Tim. 2.. </span><span class="fk">Nec sic despexi. </span><span class="ft"> Qui salutem omnium volo: ideo post tantas iniquitates, etiam Judæorum reliquias salvo.</span></p>
  </aside>

  <aside id="FN426">
    <p class="f"><a class="notebackref" href="#LV26_45"><span class="notemark">††</span> 26:45</a> <span class="fk">Hæc sunt. </span><span class="ft"> ISICH. Usque ad certum tempus, etc., usque ad non solvendo, sed implendo. </span><span class="fk">In monte Sinai. </span><span class="ft"> Non in Sion. Unde: </span><span class="fk">Videbitur Deus deorum in Sion</span><span class="ft"> Psal. 83.. Et alibi-</span><span class="fk">Ex Sion species decoris ejus. Deus manifeste veniet</span><span class="ft"> Psal. 49.. Et in Malachia: </span><span class="fk">Subito veniet ad templum suum dominator quem vos quæritis</span><span class="ft"> Malac. 3..</span></p>
  </aside>

  <aside id="FN427">
    <p class="f"><a class="notebackref" href="#LV27_2"><span class="notemark">*</span> 27:2</a> <span class="fk">Homo qui. </span><span class="ft"> ISICH. Plena sunt hæc verba prudentia: quæ oporteat agi, vel minime, superius præcepit; nunc vel ex toto, vel ex parte agentium dignitatem exponit, quid perfecta vita, quid mediocris, quid incipiens cognitionis Dei habeat differentias quoque ætatum describit. </span><span class="fk">Animam. </span><span class="ft"> ISICH. Aquila et Theodotio, </span><span class="fk">admirabile. </span><span class="ft"> Symmachus, </span><span class="fk">si se separaverit. </span><span class="ft"> LXX: </span><span class="fk">honorem animæ suæ. </span><span class="fk">A vigesimo. </span><span class="ft"> ID. Quando pubes, fortis, etc., usque ad de qua dicitur: </span><span class="fk">Estote perfecti sicut et Pater vester perfectus est</span><span class="ft"> Matth. 5.. </span><span class="fk">Siclos. </span><span class="ft"> ISICH. Vel didrachmas, sexagenarium fructum, etc., usque ad unde: </span><span class="fk">Vidua eligatur non minus sexaginta annorum</span><span class="ft"> I Tim. 5..</span></p>
  </aside>

  <aside id="FN428">
    <p class="f"><a class="notebackref" href="#LV27_5"><span class="notemark">†</span> 27:5</a> <span class="fk">A quinto. </span><span class="ft"> ID. Qui sensatus est, et proficere incœpit, sed conversatione jejunii non potest ornari. </span><span class="fk">Usque. </span><span class="ft"> ID. Qui proficere cœpit sensibus quinque: provectus enim hic est ad virtutem, et perfectionem. Viginti enim annorum fortes sunt atque valentes. </span><span class="fk">Masculus dabit viginti siclos. </span><span class="ft"> ID. Vel didrachmas, id est quadraginta drachmas; id est obolos quadringentos. Quadragenarius vero jejunii et orationum proventum significat. Tot enim diebus jejunavit Moses Exod. 34., et Elias III Reg. 19., et ipse Christus, et post a diabolo est tentatus Matth. 4..</span></p>
  </aside>

  <aside id="FN429">
    <p class="f"><a class="notebackref" href="#LV27_7"><span class="notemark">‡</span> 27:7</a> <span class="fk">Femina decem. </span><span class="ft"> ID. Vel didrachmas, id est viginti drachmas vel ducentos obolos, custodiam scilicet decem mandatorum, quæ duplicantur secundum litteram et spiritum, in quibus non est præceptum jejunium, quia provectos decet necdum perfectos. </span><span class="fk">Ab uno. </span><span class="ft"> Unius mensis est, qui nunc in fide genitus est, quibus dicitur: </span><span class="fk">Quasi modo geniti infantes rationabiles sine dolo, lac concupiscite, </span><span class="ft"> etc. I Petr. 2.. </span><span class="fk">Quinque. </span><span class="ft"> Vel didrachmæ, scilicet ut masculus duplices sensus sensus habeat, et quæ sensibiliter audit, intelligibiliter suscipiat. Sic enim ad perfectionem ducitur, propter quod centum obolorum est pretium ejus: centenarius autem perfectus est. </span><span class="fk">Pro femina. </span><span class="ft"> ID. Pro femina tres didrachmæ, etc., usque ad quasi jam participes evangelicæ conversationis. </span><span class="fk">Sexagenarius. </span><span class="ft"> Qui excellentiam conversationis promisit, sicut virginitatem, vel mundi abrenuntiationem, sed infirmatus est. </span><span class="fk">Dabit quindecim. </span><span class="ft"> Vel didrachmas, quæ sunt triginta drachmæ. Tres enim fructus bona terra reddidit Matth. 13.: centenarium, id est virginem esse vel mundo abrenuntiare; sexagenarium, scilicet continentiam; tricenarium, id est casti conjugii conversationem.</span></p>
  </aside>

  <aside id="FN430">
    <p class="f"><a class="notebackref" href="#LV27_8"><span class="notemark">§</span> 27:8</a> <span class="fk">Si pauper. </span><span class="ft"> Qui multum peccavit, ideo interpretatus est Aquila, si </span><span class="fk">excessit. </span><span class="fk">Stabit. </span><span class="ft"> Si enim quemlibet nobis subditum Dei servitio obtulerimus, in ministerium nostrum recipere non debemus, promittentes pro eo vel meliorem, vel minus bonum. </span><span class="fk">Quantum ille æstimaverit. </span><span class="ft"> Id est quantum viderit eum posse satisfactionis imponet: sed si locuples est, ut distribuat pecuniam, si sanus jejunet, oret, laboret.</span></p>
  </aside>

  <aside id="FN431">
    <p class="f"><a class="notebackref" href="#LV27_9"><span class="notemark">**</span> 27:9</a> <span class="fk">Animal. </span><span class="ft"> Quia differentias oblationum quæ ex nobis ipsis sunt et gradus exposuit: jam eorum quæ nobis tanquam pecora subditi sunt, quando sit oblatio sancta exponit. </span><span class="fk">Sanctum erit. </span><span class="ft"> Secundum legem immaculatum et mundum: veluti si filium, discipulum, servum, vel quemlibet nobis subditum Deo obtulerimus.</span></p>
  </aside>

  <aside id="FN432">
    <p class="f"><a class="notebackref" href="#LV27_10"><span class="notemark">††</span> 27:10</a> <span class="fk">Quod. </span><span class="ft"> Ut sit duplex oblatio, et inimicus erubescat, qui oblationem mutare suggerebat.</span></p>
  </aside>

  <aside id="FN433">
    <p class="f"><a class="notebackref" href="#LV27_11"><span class="notemark">‡‡</span> 27:11</a> <span class="fk">Animal immundum. </span><span class="ft"> ISICH. Quæ non simul, etc., usque ad ut possit Domino offerri. Sciendum est quod aliud est sanctificari, aliud est sanctum esse, aliud Deo offerri, aliud Dei esse. Quod enim sanctificatur et offertur sanctum incipit esse, quod non erat, et paulatim augmentatur. Quod sanctum est et Dei est, non eget augmento, quia perfectum est. Bonum est ergo aliorum doctrina et auxilio sanctificari, sed melius est talem esse, qui seipsum, et alios possit sanctificare, quod paucorum est. Sanctificat ergo domum Domino, qui familiam suam, et cognationem tam sensibilem quam intelligibilem pure, et sancte vult conversari, ut sit Ecclesia Dei. Si autem per se non est idoneus hoc facere, sacerdos debet considerare utrum bona an mala sit. Ex diversis enim constat personis, et secundum quod possunt, debet injungere eis.</span></p>
  </aside>

  <aside id="FN434">
    <p class="f"><a class="notebackref" href="#LV27_13"><span class="notemark">§§</span> 27:13</a> <span class="fk">Quintam partem. </span><span class="ft"> Mentem, scilicet, quæ regit quinque sensus, sine qua virgines fatuæ ad nuptias non suscipiuntur Matth. 25..</span></p>
  </aside>

  <aside id="FN435">
    <p class="f"><a class="notebackref" href="#LV27_14"><span class="notemark">***</span> 27:14</a> <span class="fk">Homo si voverit. </span><span class="ft"> ISICH. In sequentibus dicit: Omne quod Domino consecratur, sive homo, sive animal, sive ager, redimi non poterit; hic autem domum et agrum redimi præcipit. Sed forsan hoc secundum diversas intentiones offerentium decernit, tanquam ibi non habeat voluntatem ulterius habendi, quod penitus consecravit.</span></p>
  </aside>

  <aside id="FN436">
    <p class="f"><a class="notebackref" href="#LV27_15"><span class="notemark">†††</span> 27:15</a> <span class="fk">Sin autem ille, </span><span class="ft"> etc. ISICH. Redimere, est per doctrinam et formulam vitæ familiam liberare, et quidquid sanctimoniæ obviat diluere. Adjiciet vero admonitioni et ædificationi sacerdotis intelligentiam, et frequentem commemorationem.</span></p>
  </aside>

  <aside id="FN437">
    <p class="f"><a class="notebackref" href="#LV27_16"><span class="notemark">‡‡‡</span> 27:16</a> <span class="fk">Quod si agrum. </span><span class="ft"> Id est, Scripturam divinam, cujus vitis Christus, Pater agricola Joan. 14.. In hoc absconditur thesaurus, id est, salutaris prædicatio: in hoc diversa est cujusque possessio, modus scilicet sciendi, quem sibi quisque obtinere potuit. </span><span class="fk">Si triginta modiis, </span><span class="ft"> etc. ID. In triginta modiis hordei Vetus Testamentum. In quinquaginta siclis vel didrachmis juxta LXX spiritualem et perfectam doctrinam intellige. Sed quando hæc regula, vel perfecte danda, vel minuenda sit, per sequentia intellige: </span><span class="fk">Si statim ab anno incipientis jubilæi, </span><span class="ft"> etc.</span></p>
  </aside>

  <aside id="FN438">
    <p class="f"><a class="notebackref" href="#LV27_17"><span class="notemark">§§§</span> 27:17</a> <span class="fk">Si statim ab anno. </span><span class="ft"> ID. Id est, si gratiæ viam, etc., usque ad offerens sacerdoti, ab ipso possidebitur.</span></p>
  </aside>

  <aside id="FN439">
    <p class="f"><a class="notebackref" href="#LV27_19"><span class="notemark">*</span> 27:19</a> <span class="fk">Addet quintam partem. </span><span class="ft"> Doctrinæ sacerdotis proprium intellectum: doctrina enim et instructione sacerdotis prius gubernamur, sed postea proficere, et intellectum nostrum adjicere debemus.</span></p>
  </aside>

  <aside id="FN440">
    <p class="f"><a class="notebackref" href="#LV27_20"><span class="notemark">†</span> 27:20</a> <span class="fk">Sin autem, </span><span class="ft"> etc. ID. Ille consecrat agrum et redimit agrum, etc., usque ad ejus enim lucrum est qui continue gubernat.</span></p>
  </aside>

  <aside id="FN441">
    <p class="f"><a class="notebackref" href="#LV27_22"><span class="notemark">‡</span> 27:22</a> <span class="fk">Et non de possessione. </span><span class="ft"> Quia neque de custodia majorum suorum, neque ipsius emptoris fuerat</span></p>
  </aside>

  <aside id="FN442">
    <p class="f"><a class="notebackref" href="#LV27_23"><span class="notemark">§</span> 27:23</a> <span class="fk">Supputabit sacerdos. </span><span class="ft"> Recte sacerdos cum eo qui fratrem ad pœnitentiam monuit, veram redemptionem supputat, qualiter scilicet pœnitere debeat. Ille enim districte ejus actionem et conversationem novit, qui correxit: hic autem ut sacerdos perfectam redemptionem. </span><span class="fk">Juxta annorum numerum. </span><span class="ft"> Ex his scilicet quæ de pœnitentia prædicat Scriptura: ipsa enim æstimatio est jubilæi vel remissionis. </span><span class="fk">Et dabit ille qui voverat eum Domino. </span><span class="ft"> Non dicit dabunt, sed dabit. Etsi enim communi consilio sacerdotis et ejus qui ad pœnitentiam monuit, æstimationis definitio datur, ille tamen offeret eum qui ad pœnitendum excitavit: huic enim obediet, qui et ipse pœnitenti obligatur, ut quod cœpit perficiat.</span></p>
  </aside>

  <aside id="FN443">
    <p class="f"><a class="notebackref" href="#LV27_24"><span class="notemark">**</span> 27:24</a> <span class="fk">In jubilæo autem revertetur ad priorem Dominum, </span><span class="ft"> etc. Quia non statim, cum pœnitentia datur, vel definitur, penitus mundatur, sed ea peracta; ideo recte ait: </span><span class="fk">In jubilæo autem, </span><span class="ft"> etc., peracta enim pœnitentia et remissione suscepta, conversationis suæ agrum suscipiet.</span></p>
  </aside>

  <aside id="FN444">
    <p class="f"><a class="notebackref" href="#LV27_25"><span class="notemark">††</span> 27:25</a> <span class="fk">Omnis æstimatio siclo sanctuarii pondera. </span><span class="ft"> Ut omnis definitio sanctis fiat ponderibus, id est de sacra Scriptura venientibus, exteriora enim pondera, ut philosophorum, vel hæreticorum, quibus veritates et perfectiones hominum pensant, nec sancta, nec justa sunt. </span><span class="fk">Siclus viginti. </span><span class="ft"> Id est decem mandata secundum litteram et secundum spiritum intellecta. Quicunque autem aut legem aut Evangelium renuit, non habet didrachma, nec ejus pondera sunt sancta.</span></p>
  </aside>

  <aside id="FN445">
    <p class="f"><a class="notebackref" href="#LV27_26"><span class="notemark">‡‡</span> 27:26</a> <span class="fk">Primogenita quæ. </span><span class="ft"> ISICH. Primogenita tanquam pecora nostra, sunt qui nobis obediunt, filii, servi, et discipuli. Sed horum primogenita sunt, qui sic obediunt, ut aliis præbeant exemplum et magisterium, de quibus alibi dicitur: </span><span class="fk">Omne masculinum adaperiens vulvam sanctum Domino vocabitur</span><span class="ft"> Lucæ 2.. Aperit enim vulvam generandorum filiorum, qui secundum Deum incipit obedire. Unde Paulus de Timotheo ait: </span><span class="fk">Qui est filius meus dilectus in Domino, ipse vos commonefaciet vias meas, </span><span class="ft"> etc. I Cor. 4.. </span><span class="fk">Nemo sanctificare poterit et vovere. </span><span class="ft"> Non quia sanctificatione indigna sunt, sed quia sancta sunt, nec egent sanctificari, ut filius, qui sic patrem et matrem honorat, ut etiam exemplum aliis fiat, tanquam Deo offerens honorem, qui hoc præcepit Exod. 20.. Servus quoque qui etiam dominis carnalibus in simplicitate cordis non ad oculum servit, ipsi Deo servitutem impendit Eph. 6..</span></p>
  </aside>

  <aside id="FN446">
    <p class="f"><a class="notebackref" href="#LV27_27"><span class="notemark">§§</span> 27:27</a> <span class="fk">Quod si immundum. </span><span class="ft"> ISICH. Peccator, qui nec legem sicut oportet meditatur, nec distinguere conatur. Quicunque ergo vehementer obediens est patri, domino aut magistro: nec tamen legem meditatur aut distinguit, primogenitus quidem in pecoribus est, sed immundus est. </span><span class="fk">Et addet quintam partem pretii. </span><span class="ft"> Doctrinam ei cum intellectu offerens, et sapienter regens. Insensati enim patris, domini aut magistri est, obedientiam eos, qui ad se pertinent, subditos non docere, et eorum vitam ut operentur secundum legem non disponere. Addat igitur subjectioni et doctrinæ intellectum: ipse enim solus in præsenti mundus est. Ideo ait: </span><span class="fk">Addet quintam partem pretii. </span><span class="ft"> Habet enim obedientia pretium: ideo non dixit: æstimabit eum sacerdos, sicut supra.</span></p>
  </aside>

  <aside id="FN447">
    <p class="f"><a class="notebackref" href="#LV27_28"><span class="notemark">***</span> 27:28</a> <span class="fk">Omne quod Domino consecratur, sive homo. </span><span class="ft"> ISICH. Aliud est anathematizare, etc., usque ad id est, conversatio nostræ sortis. </span><span class="fk">Quidquid semel fuerit consecratum. </span><span class="ft"> ID. Jure belli acquisitum non potest aliquis inimicum exspoliare, etc., usque ad nec augmentum, nec profectum suscipiunt.</span></p>
  </aside>

  <aside id="FN448">
    <p class="f"><a class="notebackref" href="#LV27_30"><span class="notemark">†††</span> 27:30</a> <span class="fk">Domini. </span><span class="ft"> ID. Ejus scilicet qui mandata legis operatur, etc., usque ad quia quam retributionem exspectare debeat nescit.</span></p>
  </aside>

  <aside id="FN449">
    <p class="f"><a class="notebackref" href="#LV27_31"><span class="notemark">‡‡‡</span> 27:31</a> <span class="fk">Si quis. </span><span class="ft"> ID. Secundum litteram multa obscura et insolubilia legislator interposuit, etc., usque ad et poma arborum secundum tempus suum.</span></p>
  </aside>

  <aside id="FN450">
    <p class="f"><a class="notebackref" href="#LV27_32"><span class="notemark">§§§</span> 27:32</a> <span class="fk">Sub pastoris virga. </span><span class="ft"> ID. Virga crucis, etc., usque ad et ab illo solo, qui sanctos discernit, cognoscuntur.</span></p>
  </aside>

  <aside id="FN451">
    <p class="f"><a class="notebackref" href="#LV27_33"><span class="notemark">*</span> 27:33</a> <span class="fk">Non eligetur nec, </span><span class="ft"> etc. Quia nullus est qui respui possit, et quod magis eligendum sit, non est vestræ discretionis. </span><span class="fk">Si quis mutaverit, </span><span class="ft"> etc. ISICH. Paulus et Barnabas aliquando dissenserunt, etc., usque ad scribens ad Timotheum ait: </span><span class="fk">Assumens Marcum, deduc tecum: est enim mihi utilis in ministerium</span><span class="ft"> II Tim. 4.. </span><span class="fk">Sanctificabitur Domino, </span><span class="ft"> etc. ID. Cum omnium cursus divinus sit, et altus, et supernæ conversationi proximus, frustra conatis hunc subducere, illum inducere, et Deo quasi meliorem consecrare.</span></p>
  </aside>

  <aside id="FN452">
    <p class="f"><a class="notebackref" href="#LV27_34"><span class="notemark">†</span> 27:34</a> <span class="fk">Hæc sunt præcepta quæ mandavit, </span><span class="ft"> etc. ID. Discipuli nostri quando sunt perfecti, nihil nostri egent magisterii: ideo ait immundorum primogenita esse redimenda, mundorum vero nequaquam, sed nec Domino consecrata, nec ea quæ novissime sunt dicta: perfecta enim demonstrata sunt, quia intentionem divinam cœlestemque gerunt.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>