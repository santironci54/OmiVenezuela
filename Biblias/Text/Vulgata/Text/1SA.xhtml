<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -I SAMUELIS</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">I SAMUELIS</p>

  <div class="divCap"><a href='1SA.xhtml#S11_0' class="button">1</a><a href='1SA.xhtml#S12_0' class="button">2</a><a href='1SA.xhtml#S13_0' class="button">3</a><a href='1SA.xhtml#S14_0' class="button">4</a><a href='1SA.xhtml#S15_0' class="button">5</a><a href='1SA.xhtml#S16_0' class="button">6</a><a href='1SA.xhtml#S17_0' class="button">7</a><a href='1SA.xhtml#S18_0' class="button">8</a><a href='1SA.xhtml#S19_0' class="button">9</a><a href='1SA.xhtml#S110_0' class="button">10</a><a href='1SA.xhtml#S111_0' class="button">11</a><a href='1SA.xhtml#S112_0' class="button">12</a><a href='1SA.xhtml#S113_0' class="button">13</a><a href='1SA.xhtml#S114_0' class="button">14</a><a href='1SA.xhtml#S115_0' class="button">15</a><a href='1SA.xhtml#S116_0' class="button">16</a><a href='1SA.xhtml#S117_0' class="button">17</a><a href='1SA.xhtml#S118_0' class="button">18</a><a href='1SA.xhtml#S119_0' class="button">19</a><a href='1SA.xhtml#S120_0' class="button">20</a><a href='1SA.xhtml#S121_0' class="button">21</a><a href='1SA.xhtml#S122_0' class="button">22</a><a href='1SA.xhtml#S123_0' class="button">23</a><a href='1SA.xhtml#S124_0' class="button">24</a><a href='1SA.xhtml#S125_0' class="button">25</a><a href='1SA.xhtml#S126_0' class="button">26</a><a href='1SA.xhtml#S127_0' class="button">27</a><a href='1SA.xhtml#S128_0' class="button">28</a><a href='1SA.xhtml#S129_0' class="button">29</a><a href='1SA.xhtml#S130_0' class="button">30</a><a href='1SA.xhtml#S131_0' class="button">31</a></div>

  <p class='main' id='S10_0'></p>

  <h2>INCIPIT LIBER I SAMUHELIS ID EST REGUM PRIMUS</h2>

  <p class='pT4' id='S11_0'>1</p>

  <p class='Normale'><span class="Versetto" id="S11_1">1&#160;</span>Fuit vir unus de Ramathaimsophim, de monte Ephraim, et nomen ejus Elcana, filius Jeroham, filii Eliu, filii Thohu, filii Suph, Ephrathæus:<a href='#FN1'>*</a> <span class="Versetto" id="S11_2">2&#160;</span>et habuit duas uxores, nomen uni Anna, et nomen secundæ Phenenna. Fueruntque Phenennæ filii: Annæ autem non erant liberi. <span class="Versetto" id="S11_3">3&#160;</span>Et ascendebat vir ille de civitate sua statutis diebus, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini.<a href='#FN2'>†</a> <span class="Versetto" id="S11_4">4&#160;</span>Venit ergo dies, et immolavit Elcana, deditque Phenennæ uxori suæ, et cunctis filiis ejus et filiabus, partes:<a href='#FN3'>‡</a> <span class="Versetto" id="S11_5">5&#160;</span>Annæ autem dedit partem unam tristis, quia Annam diligebat. Dominus autem concluserat vulvam ejus. <span class="Versetto" id="S11_6">6&#160;</span>Affligebat quoque eam æmula ejus, et vehementer angebat, in tantum ut exprobraret quod Dominus conclusisset vulvam ejus: <span class="Versetto" id="S11_7">7&#160;</span>sicque faciebat per singulos annos: cum redeunte tempore ascenderent ad templum Domini, et sic provocabat eam: porro illa flebat, et non capiebat cibum. <span class="Versetto" id="S11_8">8&#160;</span>Dixit ergo ei Elcana vir suus: Anna, cur fles? et quare non comedis? et quam ob rem affligitur cor tuum? numquid non ego melior tibi sum, quam decem filii?<a href='#FN4'>§</a> <span class="Versetto" id="S11_9">9&#160;</span>Surrexit autem Anna postquam comederat et biberat in Silo. Et Heli sacerdote sedente super sellam ante postes templi Domini, <span class="Versetto" id="S11_10">10&#160;</span>cum esset Anna amaro animo, oravit ad Dominum, flens largiter, <span class="Versetto" id="S11_11">11&#160;</span>et votum vovit, dicens: Domine exercituum, si respiciens videris afflictionem famulæ tuæ, et recordatus mei fueris, nec oblitus ancillæ tuæ, dederisque servæ tuæ sexum virilem: dabo eum Domino omnibus diebus vitæ ejus, et novacula non ascendet super caput ejus. <span class="Versetto" id="S11_12">12&#160;</span>Factum est autem, cum illa multiplicaret preces coram Domino, ut Heli observaret os ejus. <span class="Versetto" id="S11_13">13&#160;</span>Porro Anna loquebatur in corde suo, tantumque labia illius movebantur, et vox penitus non audiebatur. Æstimavit ergo eam Heli temulentam, <span class="Versetto" id="S11_14">14&#160;</span>dixitque ei: Usquequo ebria eris? digere paulisper vinum, quo mades.<a href='#FN5'>**</a> <span class="Versetto" id="S11_15">15&#160;</span>Respondens Anna: Nequaquam, inquit, domine mi: nam mulier infelix nimis ego sum: vinumque et omne quod inebriare potest, non bibi, sed effudi animam meam in conspectu Domini. <span class="Versetto" id="S11_16">16&#160;</span>Ne reputes ancillam tuam quasi unam de filiabus Belial: quia ex multitudine doloris et mœroris mei locuta sum usque in præsens. <span class="Versetto" id="S11_17">17&#160;</span>Tunc Heli ait ei: Vade in pace: et Deus Israël det tibi petitionem tuam quam rogasti eum.<a href='#FN6'>††</a> <span class="Versetto" id="S11_18">18&#160;</span>Et illa dixit: Utinam inveniat ancilla tua gratiam in oculis tuis. Et abiit mulier in viam suam, et comedit, vultusque illius non sunt amplius in diversa mutati.<a href='#FN7'>‡‡</a> <span class="Versetto" id="S11_19">19&#160;</span>Et surrexerunt mane, et adoraverunt coram Domino: reversique sunt, et venerunt in domum suam Ramatha. Cognovit autem Elcana Annam uxorem suam: et recordatus est ejus Dominus.<a href='#FN8'>§§</a> <span class="Versetto" id="S11_20">20&#160;</span>Et factum est post circulum dierum, concepit Anna, et peperit filium: vocavitque nomen ejus Samuel, eo quod a Domino postulasset eum.<a href='#FN9'>***</a> <span class="Versetto" id="S11_21">21&#160;</span>Ascendit autem vir ejus Elcana, et omnis domus ejus, ut immolaret Domino hostiam solemnem, et votum suum. <span class="Versetto" id="S11_22">22&#160;</span>Et Anna non ascendit: dixit enim viro suo: Non vadam donec ablactetur infans, et ducam eum, ut appareat ante conspectum Domini, et maneat ibi jugiter. <span class="Versetto" id="S11_23">23&#160;</span>Et ait ei Elcana vir suus: Fac quod bonum tibi videtur, et mane donec ablactes eum: precorque ut impleat Dominus verbum suum. Mansit ergo mulier, et lactavit filium suum, donec amoveret eum a lacte.<a href='#FN10'>†††</a> <span class="Versetto" id="S11_24">24&#160;</span>Et adduxit eum secum, postquam ablactaverat, in vitulis tribus, et tribus modiis farinæ, et amphora vini, et adduxit eum ad domum Domini in Silo. Puer autem erat adhuc infantulus: <span class="Versetto" id="S11_25">25&#160;</span>et immolaverunt vitulum, et obtulerunt puerum Heli. <span class="Versetto" id="S11_26">26&#160;</span>Et ait Anna: Obsecro mi domine, vivit anima tua, domine: ego sum illa mulier, quæ steti coram te hic orans Dominum. <span class="Versetto" id="S11_27">27&#160;</span>Pro puero isto oravi, et dedit mihi Dominus petitionem meam quam postulavi eum. <span class="Versetto" id="S11_28">28&#160;</span>Idcirco et ego commodavi eum Domino cunctis diebus quibus fuerit commodatus Domino. Et adoraverunt ibi Dominum. Et oravit Anna, et ait:</p>

  <p class='pT4' id='S12_0'>2</p>

  <p class='Normale'><span class="Versetto" id="S12_1">1&#160;</span>[Exultavit cor meum in Domino, et exaltatum est cornu meum in Deo meo; dilatatum est os meum super inimicos meos: quia lætata sum in salutari tuo.<a href='#FN11'>*</a> <span class="Versetto" id="S12_2">2&#160;</span>Non est sanctus, ut est Dominus, neque enim est alius extra te, et non est fortis sicut Deus noster.<a href='#FN12'>†</a> <span class="Versetto" id="S12_3">3&#160;</span>Nolite multiplicare loqui sublimia gloriantes; recedant vetera de ore vestro: quia Deus scientiarum Dominus est, et ipsi præparantur cogitationes.<a href='#FN13'>‡</a> <span class="Versetto" id="S12_4">4&#160;</span>Arcus fortium superatus est, et infirmi accincti sunt robore.<a href='#FN14'>§</a> <span class="Versetto" id="S12_5">5&#160;</span>Repleti prius, pro panibus se locaverunt: et famelici saturati sunt, donec sterilis peperit plurimos: et quæ multos habebat filios, infirmata est.<a href='#FN15'>**</a> <span class="Versetto" id="S12_6">6&#160;</span>Dominus mortificat et vivificat; deducit ad inferos et reducit. <span class="Versetto" id="S12_7">7&#160;</span>Dominus pauperem facit et ditat, humiliat et sublevat.<a href='#FN16'>††</a> <span class="Versetto" id="S12_8">8&#160;</span>Suscitat de pulvere egenum, et de stercore elevat pauperem: ut sedeat cum principibus, et solium gloriæ teneat. Domini enim sunt cardines terræ, et posuit super eos orbem.<a href='#FN17'>‡‡</a> <span class="Versetto" id="S12_9">9&#160;</span>Pedes sanctorum suorum servabit, et impii in tenebris conticescent: quia non in fortitudine sua roborabitur vir. <span class="Versetto" id="S12_10">10&#160;</span>Dominum formidabunt adversarii ejus: et super ipsos in cælis tonabit. Dominus judicabit fines terræ, et dabit imperium regi suo, et sublimabit cornu christi sui.]<a href='#FN18'>§§</a> <span class="Versetto" id="S12_11">11&#160;</span>Et abiit Elcana Ramatha, in domum suam: puer autem erat minister in conspectu Domini ante faciem Heli sacerdotis. <span class="Versetto" id="S12_12">12&#160;</span>Porro filii Heli, filii Belial, nescientes Dominum,<a href='#FN19'>***</a> <span class="Versetto" id="S12_13">13&#160;</span>neque officium sacerdotum ad populum: sed quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua, <span class="Versetto" id="S12_14">14&#160;</span>et mittebat eam in lebetem, vel in caldariam, aut in ollam, sive in cacabum: et omne quod levabat fuscinula, tollebat sacerdos sibi: sic faciebant universo Israëli venientium in Silo. <span class="Versetto" id="S12_15">15&#160;</span>Etiam antequam adolerent adipem, veniebat puer sacerdotis, et dicebat immolanti: Da mihi carnem, ut coquam sacerdoti: non enim accipiam a te carnem coctam, sed crudam. <span class="Versetto" id="S12_16">16&#160;</span>Dicebatque illi immolans: Incendatur primum juxta morem hodie adeps, et tolle tibi quantumcumque desiderat anima tua. Qui respondens aiebat ei: Nequaquam: nunc enim dabis, alioquin tollam vi. <span class="Versetto" id="S12_17">17&#160;</span>Erat ergo peccatum puerorum grande nimis coram Domino: quia retrahebant homines a sacrificio Domini. <span class="Versetto" id="S12_18">18&#160;</span>Samuel autem ministrabat ante faciem Domini, puer accinctus ephod lineo. <span class="Versetto" id="S12_19">19&#160;</span>Et tunicam parvam faciebat ei mater sua, quam afferebat statutis diebus, ascendens cum viro suo, ut immolaret hostiam solemnem.<a href='#FN20'>†††</a> <span class="Versetto" id="S12_20">20&#160;</span>Et benedixit Heli Elcanæ et uxori ejus: dixitque ei: Reddat tibi Dominus semen de muliere hac, pro fœnore quod commodasti Domino. Et abierunt in locum suum. <span class="Versetto" id="S12_21">21&#160;</span>Visitavit ergo Dominus Annam, et concepit, et peperit tres filios, et duas filias: et magnificatus est puer Samuel apud Dominum. <span class="Versetto" id="S12_22">22&#160;</span>Heli autem erat senex valde, et audivit omnia quæ faciebant filii sui universo Israëli, et quomodo dormiebant cum mulieribus quæ observabant ad ostium tabernaculi: <span class="Versetto" id="S12_23">23&#160;</span>et dixit eis: Quare facitis res hujuscemodi quas ego audio, res pessimas, ab omni populo? <span class="Versetto" id="S12_24">24&#160;</span>Nolite, filii mei: non enim est bona fama quam ego audio, ut transgredi faciatis populum Domini. <span class="Versetto" id="S12_25">25&#160;</span>Si peccaverit vir in virum, placari ei potest Deus: si autem in Dominum peccaverit vir, quis orabit pro eo? Et non audierunt vocem patris sui: quia voluit Dominus occidere eos.<a href='#FN21'>‡‡‡</a> <span class="Versetto" id="S12_26">26&#160;</span>Puer autem Samuel proficiebat atque crescebat, et placebat tam Domino quam hominibus. <span class="Versetto" id="S12_27">27&#160;</span>Venit autem vir Dei ad Heli, et ait ad eum: Hæc dicit Dominus: Numquid non aperte revelatus sum domui patris tui, cum essent in Ægypto in domo Pharaonis?<a href='#FN22'>§§§</a> <span class="Versetto" id="S12_28">28&#160;</span>Et elegi eum ex omnibus tribubus Israël mihi in sacerdotem, ut ascenderet ad altare meum, et adoleret mihi incensum, et portaret ephod coram me: et dedi domui patris tui omnia de sacrificiis filiorum Israël. <span class="Versetto" id="S12_29">29&#160;</span>Quare calce abjecistis victimam meam, et munera mea quæ præcepi ut offerrentur in templo: et magis honorasti filios tuos quam me, ut comederetis primitias omnis sacrificii Israël populi mei? <span class="Versetto" id="S12_30">30&#160;</span>Propterea ait Dominus Deus Israël: Loquens locutus sum, ut domus tua, et domus patris tui, ministraret in conspectu meo usque in sempiternum. Nunc autem dicit Dominus: Absit hoc a me: sed quicumque glorificaverit me, glorificabo eum: qui autem contemnunt me, erunt ignobiles. <span class="Versetto" id="S12_31">31&#160;</span>Ecce dies veniunt, et præcidam brachium tuum, et brachium domus patris tui, ut non sit senex in domo tua. <span class="Versetto" id="S12_32">32&#160;</span>Et videbis æmulum tuum in templo, in universis prosperis Israël: et non erit senex in domo tua omnibus diebus.<a href='#FN23'>*</a> <span class="Versetto" id="S12_33">33&#160;</span>Verumtamen non auferam penitus virum ex te ab altari meo: sed ut deficiant oculi tui, et tabescat anima tua: et pars magna domus tuæ morietur cum ad virilem ætatem venerit.<a href='#FN24'>†</a> <span class="Versetto" id="S12_34">34&#160;</span>Hoc autem erit tibi signum, quod venturum est duobus filiis tuis, Ophni et Phinees: in die uno morientur ambo. <span class="Versetto" id="S12_35">35&#160;</span>Et suscitabo mihi sacerdotem fidelem, qui juxta cor meum et animam meam faciet: et ædificabo ei domum fidelem, et ambulabit coram christo meo cunctis diebus.<a href='#FN25'>‡</a> <span class="Versetto" id="S12_36">36&#160;</span>Futurum est autem, ut quicumque remanserit in domo tua, veniat ut oretur pro eo, et offerat nummum argenteum, et tortam panis, dicatque: Dimitte me, obsecro, ad unam partem sacerdotalem, ut comedam buccellam panis.<a href='#FN26'>§</a></p>

  <p class='pT4' id='S13_0'>3</p>

  <p class='Normale'><span class="Versetto" id="S13_1">1&#160;</span>Puer autem Samuel ministrabat Domino coram Heli, et sermo Domini erat pretiosus in diebus illis: non erat visio manifesta.<a href='#FN27'>*</a> <span class="Versetto" id="S13_2">2&#160;</span>Factum est ergo in die quadam, Heli jacebat in loco suo, et oculi ejus caligaverant, nec poterat videre: <span class="Versetto" id="S13_3">3&#160;</span>lucerna Dei antequam extingueretur, Samuel dormiebat in templo Domini, ubi erat arca Dei.<a href='#FN28'>†</a> <span class="Versetto" id="S13_4">4&#160;</span>Et vocavit Dominus Samuel. Qui respondens, ait: Ecce ego. <span class="Versetto" id="S13_5">5&#160;</span>Et cucurrit ad Heli, et dixit: Ecce ego: vocasti enim me. Qui dixit: Non vocavi: revertere, et dormi. Et abiit, et dormivit. <span class="Versetto" id="S13_6">6&#160;</span>Et adjecit Dominus rursum vocare Samuelem. Consurgensque Samuel, abiit ad Heli, et dixit: Ecce ego, quia vocasti me. Qui respondit: Non vocavi te, fili mi: revertere et dormi. <span class="Versetto" id="S13_7">7&#160;</span>Porro Samuel necdum sciebat Dominum, neque revelatus fuerat ei sermo Domini. <span class="Versetto" id="S13_8">8&#160;</span>Et adjecit Dominus, et vocavit adhuc Samuelem tertio. Qui consurgens abiit ad Heli, <span class="Versetto" id="S13_9">9&#160;</span>et ait: Ecce ego, quia vocasti me. Intellexit ergo Heli quia Dominus vocaret puerum: et ait ad Samuelem: Vade, et dormi: et si deinceps vocaverit te, dices: Loquere, Domine, quia audit servus tuus. Abiit ergo Samuel, et dormivit in loco suo. <span class="Versetto" id="S13_10">10&#160;</span>Et venit Dominus, et stetit: et vocavit, sicut vocaverat secundo: Samuel, Samuel. Et ait Samuel: Loquere, Domine, quia audit servus tuus. <span class="Versetto" id="S13_11">11&#160;</span>Et dixit Dominus ad Samuelem: Ecce ego facio verbum in Israël, quod quicumque audierit, tinnient ambæ aures ejus.<a href='#FN29'>‡</a> <span class="Versetto" id="S13_12">12&#160;</span>In die illa suscitabo adversum Heli omnia quæ locutus sum super domum ejus: incipiam, et complebo. <span class="Versetto" id="S13_13">13&#160;</span>Prædixi enim ei quod judicaturus essem domum ejus in æternum propter iniquitatem, eo quod noverat indigne agere filios suos, et non corripuerit eos. <span class="Versetto" id="S13_14">14&#160;</span>Idcirco juravi domui Heli quod non expietur iniquitas domus ejus victimis et muneribus usque in æternum. <span class="Versetto" id="S13_15">15&#160;</span>Dormivit autem Samuel usque mane, aperuitque ostia domus Domini. Et Samuel timebat indicare visionem Heli. <span class="Versetto" id="S13_16">16&#160;</span>Vocavit ergo Heli Samuelem, et dixit: Samuel fili mi? Qui respondens ait: Præsto sum. <span class="Versetto" id="S13_17">17&#160;</span>Et interrogavit eum: Quis est sermo, quem locutus est Dominus ad te? oro te ne celaveris me: hæc faciat tibi Deus, et hæc addat, si absconderis a me sermonem ex omnibus verbis quæ dicta sunt tibi.<a href='#FN30'>§</a> <span class="Versetto" id="S13_18">18&#160;</span>Indicavit itaque ei Samuel universos sermones, et non abscondit ab eo. Et ille respondit: Dominus est: quod bonum est in oculis suis faciat.<a href='#FN31'>**</a> <span class="Versetto" id="S13_19">19&#160;</span>Crevit autem Samuel, et Dominus erat cum eo, et non cecidit ex omnibus verbis ejus in terram. <span class="Versetto" id="S13_20">20&#160;</span>Et cognovit universus Israël, a Dan usque Bersabee, quod fidelis Samuel propheta esset Domini.<a href='#FN32'>††</a> <span class="Versetto" id="S13_21">21&#160;</span>Et addidit Dominus ut appareret in Silo, quoniam revelatus fuerat Dominus Samueli in Silo juxta verbum Domini. Et evenit sermo Samuelis universo Israëli.</p>

  <p class='pT4' id='S14_0'>4</p>

  <p class='Normale'><span class="Versetto" id="S14_1">1&#160;</span>Et factum est in diebus illis, convenerunt Philisthiim in pugnam: et egressus est Israël obviam Philisthiim in prælium, et castrametatus est juxta lapidem Adjutorii. Porro Philisthiim venerunt in Aphec,<a href='#FN33'>*</a> <span class="Versetto" id="S14_2">2&#160;</span>et instruxerunt aciem contra Israël. Inito autem certamine, terga vertit Israël Philisthæis: et cæsa sunt in illo certamine passim per agros, quasi quatuor millia virorum. <span class="Versetto" id="S14_3">3&#160;</span>Et reversus est populus ad castra: dixeruntque majores natu de Israël: Quare percussit nos Dominus hodie coram Philisthiim? afferamus ad nos de Silo arcam fœderis Domini, et veniat in medium nostri, ut salvet nos de manu inimicorum nostrorum. <span class="Versetto" id="S14_4">4&#160;</span>Misit ergo populus in Silo, et tulerunt inde arcam fœderis Domini exercituum sedentis super cherubim: erantque duo filii Heli cum arca fœderis Dei, Ophni et Phinees.<a href='#FN34'>†</a> <span class="Versetto" id="S14_5">5&#160;</span>Cumque venisset arca fœderis Domini in castra, vociferatus est omnis Israël clamore grandi, et personuit terra.<a href='#FN35'>‡</a> <span class="Versetto" id="S14_6">6&#160;</span>Et audierunt Philisthiim vocem clamoris, dixeruntque: Quænam est hæc vox clamoris magni in castris Hebræorum? Et cognoverunt quod arca Domini venisset in castra. <span class="Versetto" id="S14_7">7&#160;</span>Timueruntque Philisthiim, dicentes: Venit Deus in castra. Et ingemuerunt, dicentes: <span class="Versetto" id="S14_8">8&#160;</span>Væ nobis: non enim fuit tanta exultatio heri et nudiustertius: væ nobis. Quis nos salvabit de manu deorum sublimium istorum? hi sunt dii, qui percusserunt Ægyptum omni plaga in deserto.<a href='#FN36'>§</a> <span class="Versetto" id="S14_9">9&#160;</span>Confortamini, et estote viri, Philisthiim, ne serviatis Hebræis, sicut et illi servierunt vobis: confortamini, et bellate. <span class="Versetto" id="S14_10">10&#160;</span>Pugnaverunt ergo Philisthiim, et cæsus est Israël, et fugit unusquisque in tabernaculum suum: et facta est plaga magna nimis, et ceciderunt de Israël triginta millia peditum. <span class="Versetto" id="S14_11">11&#160;</span>Et arca Dei capta est: duo quoque filii Heli mortui sunt, Ophni et Phinees.<a href='#FN37'>**</a> <span class="Versetto" id="S14_12">12&#160;</span>Currens autem vir de Benjamin ex acie, venit in Silo in die illa, scissa veste, et conspersus pulvere caput. <span class="Versetto" id="S14_13">13&#160;</span>Cumque ille venisset, Heli sedebat super sellam contra viam spectans. Erat enim cor ejus pavens pro arca Dei. Vir autem ille postquam ingressus est, nuntiavit urbi: et ululavit omnis civitas.<a href='#FN38'>††</a> <span class="Versetto" id="S14_14">14&#160;</span>Et audivit Heli sonitum clamoris, dixitque: Quis est hic sonitus tumultus hujus? At ille festinavit, et venit, et nuntiavit Heli. <span class="Versetto" id="S14_15">15&#160;</span>Heli autem erat nonaginta et octo annorum, et oculi ejus caligaverant, et videre non poterat. <span class="Versetto" id="S14_16">16&#160;</span>Et dixit ad Heli: Ego sum qui veni de prælio, et ego qui de acie fugi hodie. Cui ille ait: Quid actum est, fili mi? <span class="Versetto" id="S14_17">17&#160;</span>Respondens autem ille qui nuntiabat: Fugit, inquit, Israël coram Philisthiim, et ruina magna facta est in populo: insuper et duo filii tui mortui sunt, Ophni et Phinees, et arca Dei capta est. <span class="Versetto" id="S14_18">18&#160;</span>Cumque ille nominasset arcam Dei, cecidit de sella retrorsum juxta ostium, et fractis cervicibus mortuus est. Senex enim erat vir et grandævus: et ipse judicavit Israël quadraginta annis.<a href='#FN39'>‡‡</a> <span class="Versetto" id="S14_19">19&#160;</span>Nurus autem ejus, uxor Phinees, prægnans erat, vicinaque partui: et audito nuntio quod capta esset arca Dei, et mortuus esset socer suus et vir suus, incurvavit se et peperit: irruerant enim in eam dolores subiti.<a href='#FN40'>§§</a> <span class="Versetto" id="S14_20">20&#160;</span>In ipso autem momento mortis ejus, dixerunt ei quæ stabant circa eam: Ne timeas, quia filium peperisti. Quæ non respondit eis, neque animadvertit.<a href='#FN41'>***</a> <span class="Versetto" id="S14_21">21&#160;</span>Et vocabit puerum Ichabod, dicens: Translata est gloria de Israël, quia capta est arca Dei, et pro socero suo et pro viro suo;<a href='#FN42'>†††</a> <span class="Versetto" id="S14_22">22&#160;</span>et ait: Translata est gloria ab Israël, eo quod capta esset arca Dei.</p>

  <p class='pT4' id='S15_0'>5</p>

  <p class='Normale'><span class="Versetto" id="S15_1">1&#160;</span>Philisthiim autem tulerunt arcam Dei, et asportaverunt eam a lapide Adjutorii in Azotum.<a href='#FN43'>*</a> <span class="Versetto" id="S15_2">2&#160;</span>Tuleruntque Philisthiim arcam Dei, et intulerunt eam in templum Dagon, et statuerunt eam juxta Dagon. <span class="Versetto" id="S15_3">3&#160;</span>Cumque surrexissent diluculo Azotii altera die, ecce Dagon jacebat pronus in terra ante arcam Domini: et tulerunt Dagon, et restituerunt eum in locum suum. <span class="Versetto" id="S15_4">4&#160;</span>Rursumque mane die altera consurgentes, invenerunt Dagon jacentem super faciem suam in terra coram arca Domini: caput autem Dagon, et duæ palmæ manuum ejus abscissæ erant super limen:<a href='#FN44'>†</a> <span class="Versetto" id="S15_5">5&#160;</span>porro Dagon solus truncus remanserat in loco suo. Propter hanc causam non calcant sacerdotes Dagon, et omnes qui ingrediuntur templum ejus, super limen Dagon in Azoto, usque in hodiernum diem.<a href='#FN45'>‡</a> <span class="Versetto" id="S15_6">6&#160;</span>Aggravata est autem manus Domini super Azotios, et demolitus est eos: et percussit in secretiori parte natium Azotum, et fines ejus. Et ebullierunt villæ et agri in medio regionis illius, et nati sunt mures et facta est confusio mortis magnæ in civitate. <span class="Versetto" id="S15_7">7&#160;</span>Videntes autem viri Azotii hujuscemodi plagam, dixerunt: Non maneat arca Dei Israël apud nos: quoniam dura est manus ejus super nos, et super Dagon deum nostrum.<a href='#FN46'>§</a> <span class="Versetto" id="S15_8">8&#160;</span>Et mittentes congregaverunt omnes satrapas Philisthinorum ad se, et dixerunt: Quid faciemus de arca Dei Israël? Responderuntque Gethæi: Circumducatur arca Dei Israël. Et circumduxerunt arcam Dei Israël.<a href='#FN47'>**</a> <span class="Versetto" id="S15_9">9&#160;</span>Illis autem circumducentibus eam, fiebat manus Domini per singulas civitates interfectionis magnæ nimis: et percutiebat viros uniuscujusque urbis, a parvo usque ad majorem, et computrescebant prominentes extales eorum. Inieruntque Gethæi consilium, et fecerunt sibi sedes pelliceas. <span class="Versetto" id="S15_10">10&#160;</span>Miserunt ergo arcam Dei in Accaron. Cumque venisset arca Dei in Accaron, exclamaverunt Accaronitæ, dicentes: Adduxerunt ad nos arcam Dei Israël ut interficiat nos et populum nostrum. <span class="Versetto" id="S15_11">11&#160;</span>Miserunt itaque et congregaverunt omnes satrapas Philisthinorum: qui dixerunt: Dimittite arcam Dei Israël, et revertatur in locum suum, et non interficiat nos cum populo nostro. <span class="Versetto" id="S15_12">12&#160;</span>Fiebat enim pavor mortis in singulis urbibus, et gravissima valde manus Dei. Viri quoque qui mortui non fuerant, percutiebantur in secretiori parte natium: et ascendebat ululatus uniuscujusque civitatis in cælum.</p>

  <p class='pT4' id='S16_0'>6</p>

  <p class='Normale'><span class="Versetto" id="S16_1">1&#160;</span>Fuit ergo arca Domini in regione Philisthinorum septem mensibus. <span class="Versetto" id="S16_2">2&#160;</span>Et vocaverunt Philisthiim sacerdotes et divinos, dicentes: Quid faciemus de arca Domini? indicate nobis quomodo remittamus eam in locum suum. Qui dixerunt: <span class="Versetto" id="S16_3">3&#160;</span>Si remittitis arcam Dei Israël, nolite dimittere eam vacuam, sed quod debetis, reddite ei pro peccato, et tunc curabimini: et scietis quare non recedat manus ejus a vobis. <span class="Versetto" id="S16_4">4&#160;</span>Qui dixerunt: Quid est quod pro delicto reddere debeamus ei? Responderuntque illi: <span class="Versetto" id="S16_5">5&#160;</span>Juxta numerum provinciarum Philisthinorum quinque anos aureos facietis, et quinque mures aureos: quia plaga una fuit omnibus vobis, et satrapis vestris. Facietisque similitudines anorum vestrorum, et similitudines murium, qui demoliti sunt terram: et dabitis Deo Israël gloriam, si forte relevet manum suam a vobis, et a diis vestris, et a terra vestra.<a href='#FN48'>*</a> <span class="Versetto" id="S16_6">6&#160;</span>Quare aggravatis corda vestra, sicut aggravavit Ægyptus et Pharao cor suum? nonne postquam percussus est, tunc dimisit eos, et abierunt? <span class="Versetto" id="S16_7">7&#160;</span>Nunc ergo arripite et facite plaustrum novum unum: et duas vaccas fœtas, quibus non est impositum jugum, jungite in plaustro, et recludite vitulos earum domi.<a href='#FN49'>†</a> <span class="Versetto" id="S16_8">8&#160;</span>Tolletisque arcam Domini, et ponetis in plaustro, et vasa aurea quæ exsolvistis ei pro delicto, ponetis in capsellam ad latus ejus: et dimittite eam ut vadat. <span class="Versetto" id="S16_9">9&#160;</span>Et aspicietis: et si quidem per viam finium suorum ascenderit contra Bethsames, ipse fecit nobis hoc malum grande: sin autem, minime: sciemus quia nequaquam manus ejus tetigit nos, sed casu accidit. <span class="Versetto" id="S16_10">10&#160;</span>Fecerunt ergo illi hoc modo: et tollentes duas vaccas quæ lactabant vitulos, junxerunt ad plaustrum, vitulosque earum concluserunt domi. <span class="Versetto" id="S16_11">11&#160;</span>Et posuerunt arcam Dei super plaustrum, et capsellam quæ habebat mures aureos et similitudines anorum. <span class="Versetto" id="S16_12">12&#160;</span>Ibant autem in directum vaccæ per viam quæ ducit Bethsames, et itinere uno gradiebantur, pergentes et mugientes: et non declinabant neque ad dextram neque ad sinistram: sed et satrapæ Philisthiim sequebantur usque ad terminos Bethsames.<a href='#FN50'>‡</a> <span class="Versetto" id="S16_13">13&#160;</span>Porro Bethsamitæ metebant triticum in valle: et elevantes oculos suos, viderunt arcam, et gavisi sunt cum vidissent.<a href='#FN51'>§</a> <span class="Versetto" id="S16_14">14&#160;</span>Et plaustrum venit in agrum Josue Bethsamitæ, et stetit ibi. Erat autem ibi lapis magnus, et conciderunt ligna plaustri, vaccasque imposuerunt super ea holocaustum Domino. <span class="Versetto" id="S16_15">15&#160;</span>Levitæ autem deposuerunt arcam Dei, et capsellam quæ erat juxta eam, in qua erant vasa aurea, et posuerunt super lapidem grandem. Viri autem Bethsamitæ obtulerunt holocausta, et immolaverunt victimas in die illa Domino. <span class="Versetto" id="S16_16">16&#160;</span>Et quinque satrapæ Philisthinorum viderunt, et reversi sunt in Accaron in die illa. <span class="Versetto" id="S16_17">17&#160;</span>Hi sunt autem ani aurei quos reddiderunt Philisthiim pro delicto, Domino: Azotus unum, Gaza unum, Ascalon unum, Geth unum, Accaron unum:<a href='#FN52'>**</a> <span class="Versetto" id="S16_18">18&#160;</span>et mures aureos secundum numerum urbium Philisthiim, quinque provinciarum, ab urbe murata usque ad villam quæ erat absque muro, et usque ad Abelmagnum, super quem posuerunt arcam Domini, quæ erat usque in illum diem in agro Josue Bethsamitis.<a href='#FN53'>††</a> <span class="Versetto" id="S16_19">19&#160;</span>Percussit autem de viris Bethsamitibus, eo quod vidissent arcam Domini: et percussit de populo septuaginta viros, et quinquaginta millia plebis. Luxitque populus, eo quod Dominus percussisset plebem plaga magna.<a href='#FN54'>‡‡</a> <span class="Versetto" id="S16_20">20&#160;</span>Et dixerunt viri Bethsamitæ: Quis poterit stare in conspectu Domini Dei sancti hujus? et ad quem ascendet a nobis? <span class="Versetto" id="S16_21">21&#160;</span>Miseruntque nuntios ad habitatores Cariathiarim, dicentes: Reduxerunt Philisthiim arcam Domini: descendite, et reducite eam ad vos.<a href='#FN55'>§§</a></p>

  <p class='pT4' id='S17_0'>7</p>

  <p class='Normale'><span class="Versetto" id="S17_1">1&#160;</span>Venerunt ergo viri Cariathiarim, et reduxerunt arcam Domini, et intulerunt eam in domum Abinadab in Gabaa: Eleazarum autem filium ejus sanctificaverunt, ut custodiret arcam Domini.<a href='#FN56'>*</a> <span class="Versetto" id="S17_2">2&#160;</span>Et factum est, ex qua die mansit arca Domini in Cariathiarim, multiplicati sunt dies (erat quippe jam annus vigesimus), et requievit omnis domus Israël post Dominum.<a href='#FN57'>†</a> <span class="Versetto" id="S17_3">3&#160;</span>Ait autem Samuel ad universam domum Israël, dicens: Si in toto corde vestro revertimini ad Dominum, auferte deos alienos de medio vestri, Baalim et Astaroth: et præparate corda vestra Domino, et servite ei soli, et eruet vos de manu Philisthiim. <span class="Versetto" id="S17_4">4&#160;</span>Abstulerunt ergo filii Israël Baalim et Astaroth, et servierunt Domino soli. <span class="Versetto" id="S17_5">5&#160;</span>Dixit autem Samuel: Congregate universum Israël in Masphath, ut orem pro vobis Dominum. <span class="Versetto" id="S17_6">6&#160;</span>Et convenerunt in Masphath: hauseruntque aquam, et effuderunt in conspectu Domini: et jejunaverunt in die illa atque dixerunt ibi: Peccavimus Domino. Judicavitque Samuel filios Israël in Masphath.<a href='#FN58'>‡</a> <span class="Versetto" id="S17_7">7&#160;</span>Et audierunt Philisthiim quod congregati essent filii Israël in Masphath, et ascenderunt satrapæ Philisthinorum ad Israël. Quod cum audissent filii Israël, timuerunt a facie Philisthinorum. <span class="Versetto" id="S17_8">8&#160;</span>Dixeruntque ad Samuelem: Ne cesses pro nobis clamare ad Dominum Deum nostrum, ut salvet nos de manu Philisthinorum. <span class="Versetto" id="S17_9">9&#160;</span>Tulit autem Samuel agnum lactentem unum, et obtulit illum holocaustum integrum Domino: et clamavit Samuel ad Dominum pro Israël, et exaudivit eum Dominus.<a href='#FN59'>§</a> <span class="Versetto" id="S17_10">10&#160;</span>Factum est autem, cum Samuel offerret holocaustum, Philisthiim iniere prælium contra Israël: intonuit autem Dominus fragore magno in die illa super Philisthiim, et exterruit eos, et cæsi sunt a facie Israël. <span class="Versetto" id="S17_11">11&#160;</span>Egressique viri Israël de Masphath, persecuti sunt Philisthæos, et percusserunt eos usque ad locum qui erat subter Bethchar.<a href='#FN60'>**</a> <span class="Versetto" id="S17_12">12&#160;</span>Tulit autem Samuel lapidem unum, et posuit eum inter Masphath et inter Sen: et vocavit nomen loci illius, Lapis adjutorii. Dixitque: Hucusque auxiliatus est nobis Dominus.<a href='#FN61'>††</a> <span class="Versetto" id="S17_13">13&#160;</span>Et humiliati sunt Philisthiim, nec apposuerunt ultra ut venirent in terminos Israël. Facta est itaque manus Domini super Philisthæos cunctis diebus Samuelis. <span class="Versetto" id="S17_14">14&#160;</span>Et redditæ sunt urbes quas tulerant Philisthiim ab Israël, Israëli, ab Accaron usque Geth, et terminos suos: liberavitque Israël de manu Philisthinorum, eratque pax inter Israël et Amorrhæum.<a href='#FN62'>‡‡</a> <span class="Versetto" id="S17_15">15&#160;</span>Judicabat quoque Samuel Israëlem cunctis diebus vitæ suæ: <span class="Versetto" id="S17_16">16&#160;</span>et ibat per singulos annos circuiens Bethel et Galgala et Masphath, et judicabat Israëlem in supradictis locis.<a href='#FN63'>§§</a> <span class="Versetto" id="S17_17">17&#160;</span>Revertebaturque in Ramatha: ibi enim erat domus ejus, et ibi judicabat Israëlem: ædificavit etiam ibi altare Domino.<a href='#FN64'>***</a></p>

  <p class='pT4' id='S18_0'>8</p>

  <p class='Normale'><span class="Versetto" id="S18_1">1&#160;</span>Factum est autem cum senuisset Samuel, posuit filios suos judices Israël.<a href='#FN65'>*</a> <span class="Versetto" id="S18_2">2&#160;</span>Fuitque nomen filii ejus primogeniti Joël: et nomen secundi Abia, judicum in Bersabee.<a href='#FN66'>†</a> <span class="Versetto" id="S18_3">3&#160;</span>Et non ambulaverunt filii illius in viis ejus: sed declinaverunt post avaritiam, acceperuntque munera, et perverterunt judicium.<a href='#FN67'>‡</a> <span class="Versetto" id="S18_4">4&#160;</span>Congregati ergo universi majores natu Israël, venerunt ad Samuelem in Ramatha. <span class="Versetto" id="S18_5">5&#160;</span>Dixeruntque ei: Ecce tu senuisti, et filii tui non ambulant in viis tuis: constitue nobis regem, ut judicet nos, sicut et universæ habent nationes. <span class="Versetto" id="S18_6">6&#160;</span>Displicuit sermo in oculis Samuelis, eo quod dixissent: Da nobis regem, ut judicet nos. Et oravit Samuel ad Dominum. <span class="Versetto" id="S18_7">7&#160;</span>Dixit autem Dominus ad Samuelem: Audi vocem populi in omnibus quæ loquuntur tibi: non enim te abjecerunt, sed me, ne regnem super eos. <span class="Versetto" id="S18_8">8&#160;</span>Juxta omnia opera sua quæ fecerunt, a die qua eduxi eos de Ægypto usque ad diem hanc: sicut dereliquerunt me, et servierunt diis alienis, sic faciunt etiam tibi. <span class="Versetto" id="S18_9">9&#160;</span>Nunc ergo vocem eorum audi: verumtamen contestare eos, et prædic eis jus regis, qui regnaturus est super eos. <span class="Versetto" id="S18_10">10&#160;</span>Dixit itaque Samuel omnia verba Domini ad populum, qui petierat a se regem. <span class="Versetto" id="S18_11">11&#160;</span>Et ait: Hoc erit jus regis, qui imperaturus est vobis: filios vestros tollet, et ponet in curribus suis: facietque sibi equites et præcursores quadrigarum suarum, <span class="Versetto" id="S18_12">12&#160;</span>et constituet sibi tribunos, et centuriones, et aratores agrorum suorum, et messores segetum, et fabros armorum et curruum suorum. <span class="Versetto" id="S18_13">13&#160;</span>Filias quoque vestras faciet sibi unguentarias, et focarias, et panificas. <span class="Versetto" id="S18_14">14&#160;</span>Agros quoque vestros, et vineas, et oliveta optima tollet, et dabit servis suis. <span class="Versetto" id="S18_15">15&#160;</span>Sed et segetes vestras et vinearum reditus addecimabit, ut det eunuchis et famulis suis. <span class="Versetto" id="S18_16">16&#160;</span>Servos etiam vestros, et ancillas, et juvenes optimos, et asinos, auferet, et ponet in opere suo. <span class="Versetto" id="S18_17">17&#160;</span>Greges quoque vestros addecimabit, vosque eritis ei servi. <span class="Versetto" id="S18_18">18&#160;</span>Et clamabitis in die illa a facie regis vestri, quem elegistis vobis: et non exaudiet vos Dominus in die illa, quia petistis vobis regem. <span class="Versetto" id="S18_19">19&#160;</span>Noluit autem populus audire vocem Samuelis, sed dixerunt: Nequaquam: rex enim erit super nos, <span class="Versetto" id="S18_20">20&#160;</span>et erimus nos quoque sicut omnes gentes: et judicabit nos rex noster, et egredietur ante nos, et pugnabit bella nostra pro nobis. <span class="Versetto" id="S18_21">21&#160;</span>Et audivit Samuel omnia verba populi, et locutus est ea in auribus Domini. <span class="Versetto" id="S18_22">22&#160;</span>Dixit autem Dominus ad Samuelem: Audi vocem eorum, et constitue super eos regem. Et ait Samuel ad viros Israël: Vadat unusquisque in civitatem suam.</p>

  <p class='pT4' id='S19_0'>9</p>

  <p class='Normale'><span class="Versetto" id="S19_1">1&#160;</span>Et erat vir de Benjamin nomine Cis, filius Abiel, filii Seror, filii Bechorath, filii Aphia, filii viri Jemini, fortis robore. <span class="Versetto" id="S19_2">2&#160;</span>Et erat ei filius vocabulo Saul, electus et bonus: et non erat vir de filiis Israël melior illo: ab humero et sursum eminebat super omnem populum.<a href='#FN68'>*</a> <span class="Versetto" id="S19_3">3&#160;</span>Perierant autem asinæ Cis patris Saul: et dixit Cis ad Saul filium suum: Tolle tecum unum de pueris, et consurgens vade, et quære asinas. Qui cum transissent per montem Ephraim <span class="Versetto" id="S19_4">4&#160;</span>et per terram Salisa, et non invenissent, transierunt etiam per terram Salim, et non erant: sed et per terram Jemini, et minime repererunt. <span class="Versetto" id="S19_5">5&#160;</span>Cum autem venissent in terram Suph, dixit Saul ad puerum qui erat cum eo: Veni et revertamur, ne forte dimiserit pater meus asinas, et sollicitus sit pro nobis. <span class="Versetto" id="S19_6">6&#160;</span>Qui ait ei: Ecce vir Dei est in civitate hac, vir nobilis: omne quod loquitur, sine ambiguitate venit. Nunc ergo eamus illuc, si forte indicet nobis de via nostra, propter quam venimus. <span class="Versetto" id="S19_7">7&#160;</span>Dixitque Saul ad puerum suum: Ecce ibimus: quid feremus ad virum Dei? panis defecit in sitarciis nostris, et sportulam non habemus ut demus homini Dei, nec quidquam aliud.<a href='#FN69'>†</a> <span class="Versetto" id="S19_8">8&#160;</span>Rursum puer respondit Sauli, et ait: Ecce inventa est in manu mea quarta pars stateris argenti: demus homini Dei, ut indicet nobis viam nostram. <span class="Versetto" id="S19_9">9&#160;</span>(Olim in Israël sic loquebatur unusquisque vadens consulere Deum: Venite, et eamus ad videntem. Qui enim propheta dicitur hodie, vocabatur olim videns.)<a href='#FN70'>‡</a> <span class="Versetto" id="S19_10">10&#160;</span>Et dixit Saul ad puerum suum: Optimus sermo tuus. Veni, eamus. Et ierunt in civitatem in qua erat vir Dei. <span class="Versetto" id="S19_11">11&#160;</span>Cumque ascenderent clivum civitatis, invenerunt puellas egredientes ad hauriendam aquam, et dixerunt eis: Num hic est videns?<a href='#FN71'>§</a> <span class="Versetto" id="S19_12">12&#160;</span>Quæ respondentes, dixerunt illis: Hic est: ecce ante te, festina nunc: hodie enim venit in civitatem, quia sacrificium est hodie populi in excelso. <span class="Versetto" id="S19_13">13&#160;</span>Ingredientes urbem, statim invenietis eum antequam ascendat excelsum ad vescendum, neque enim comesurus est populus donec ille veniat: quia ipse benedicit hostiæ, et deinceps comedunt qui vocati sunt. Nunc ergo conscendite, quia hodie reperietis eum. <span class="Versetto" id="S19_14">14&#160;</span>Et ascenderunt in civitatem. Cumque illi ambularent in medio urbis, apparuit Samuel egrediens obviam eis, ut ascenderet in excelsum. <span class="Versetto" id="S19_15">15&#160;</span>Dominus autem revelaverat auriculam Samuelis ante unam diem quam veniret Saul, dicens: <span class="Versetto" id="S19_16">16&#160;</span>Hac ipsa hora quæ nunc est, cras mittam virum ad te de terra Benjaminm, et unges eum ducem super populum meum Israël: et salvabit populum meum de manu Philisthinorum, quia respexi populum meum: venit enim clamor eorum ad me.<a href='#FN72'>**</a> <span class="Versetto" id="S19_17">17&#160;</span>Cumque aspexisset Samuel Saulem, Dominus dixit ei: Ecce vir quem dixeram tibi: iste dominabitur populo meo. <span class="Versetto" id="S19_18">18&#160;</span>Accessit autem Saul ad Samuelem in medio portæ, et ait: Indica, oro, mihi, ubi est domus videntis. <span class="Versetto" id="S19_19">19&#160;</span>Et respondit Samuel Sauli, dicens: Ego sum videns: ascende ante me in excelsum, ut comedatis mecum hodie, et dimittam te mane: et omnia quæ sunt in corde tuo indicabo tibi.<a href='#FN73'>††</a> <span class="Versetto" id="S19_20">20&#160;</span>Et de asinis quas nudiustertius perdidisti, ne sollicitus sis, quia inventæ sunt. Et cujus erunt optima quæque Israël? nonne tibi et omni domui patris tui? <span class="Versetto" id="S19_21">21&#160;</span>Respondens autem Saul, ait: Numquid non filius Jemini ego sum de minima tribu Israël, et cognatio mea novissima inter omnes familias de tribu Benjamin? quare ergo locutus est mihi sermonem istum? <span class="Versetto" id="S19_22">22&#160;</span>Assumens itaque Samuel Saulem et puerum ejus, introduxit eos in triclinium, et dedit eis locum in capite eorum qui fuerant invitati: erant enim quasi triginta viri.<a href='#FN74'>‡‡</a> <span class="Versetto" id="S19_23">23&#160;</span>Dixitque Samuel coco: Da partem quam dedi tibi, et præcepi ut reponeres seorsum apud te. <span class="Versetto" id="S19_24">24&#160;</span>Levavit autem cocus armum, et posuit ante Saul. Dixitque Samuel: Ecce quod remansit: pone ante te, et comede, quia de industria servatum est tibi quando populum vocavi. Et comedit Saul cum Samuele in die illa.<a href='#FN75'>§§</a> <span class="Versetto" id="S19_25">25&#160;</span>Et descenderunt de excelso in oppidum, et locutus est cum Saule in solario: stravitque Saul in solario, et dormivit. <span class="Versetto" id="S19_26">26&#160;</span>Cumque mane surrexissent, et jam elucesceret, vocavit Samuel Saulem in solario, dicens: Surge, et dimittam te. Et surrexit Saul: egressique sunt ambo, ipse videlicet, et Samuel. <span class="Versetto" id="S19_27">27&#160;</span>Cumque descenderent in extrema parte civitatis, Samuel dixit ad Saul: Dic puero ut antecedat nos et transeat: tu autem subsiste paulisper, ut indicem tibi verbum Domini.<a href='#FN76'>***</a></p>

  <p class='pT4' id='S110_0'>10</p>

  <p class='Normale'><span class="Versetto" id="S110_1">1&#160;</span>Tulit autem Samuel lenticulam olei, et effudit super caput ejus: et deosculatus est eum, et ait: Ecce unxit te Dominus super hæreditatem suam in principem, et liberabis populum suum de manibus inimicorum ejus qui in circuitu ejus sunt. Et hoc tibi signum, quia unxit te Deus in principem.<a href='#FN77'>*</a> <span class="Versetto" id="S110_2">2&#160;</span>Cum abieris hodie a me, invenies duos viros juxta sepulchrum Rachel in finibus Benjamin, in meridie: dicentque tibi: Inventæ sunt asinæ ad quas ieras perquirendas: et intermissis pater tuus asinis, sollicitus est pro vobis, et dicit: Quid faciam de filio meo? <span class="Versetto" id="S110_3">3&#160;</span>Cumque abieris inde, et ultra transieris, et veneris ad quercum Thabor, invenient te ibi tres viri ascendentes ad Deum in Bethel, unus portans tres hædos, et alius tres tortas panis, et alius portans lagenam vini. <span class="Versetto" id="S110_4">4&#160;</span>Cumque te salutaverint, dabunt tibi duos panes, et accipies de manu eorum. <span class="Versetto" id="S110_5">5&#160;</span>Post hæc venies in collem Dei, ubi est statio Philisthinorum: et cum ingressus fueris ibi urbem, obvium habebis gregem prophetarum descendentium de excelso, et ante eos psalterium, et tympanum, et tibiam, et citharam, ipsosque prophetantes. <span class="Versetto" id="S110_6">6&#160;</span>Et insiliet in te spiritus Domini, et prophetabis cum eis, et mutaberis in virum alium.<a href='#FN78'>†</a> <span class="Versetto" id="S110_7">7&#160;</span>Quando ergo evenerint signa hæc omnia tibi, fac quæcumque invenerit manus tua, quia Dominus tecum est.<a href='#FN79'>‡</a> <span class="Versetto" id="S110_8">8&#160;</span>Et descendes ante me in Galgala (ego quippe descendam ad te), ut offeras oblationem, et immoles victimas pacificas: septem diebus expectabis, donec veniam ad te, et ostendam tibi quid facias.<a href='#FN80'>§</a> <span class="Versetto" id="S110_9">9&#160;</span>Itaque cum avertisset humerum suum ut abiret a Samuele, immutavit ei Deus cor aliud, et venerunt omnia signa hæc in die illa. <span class="Versetto" id="S110_10">10&#160;</span>Veneruntque ad prædictum collem, et ecce cuneus prophetarum obvius ei: et insiluit super eum spiritus Domini, et prophetavit in medio eorum.<a href='#FN81'>**</a> <span class="Versetto" id="S110_11">11&#160;</span>Videntes autem omnes qui noverant eum heri et nudiustertius quod esset cum prophetis, et prophetaret, dixerunt ad invicem: Quænam res accidit filio Cis? num et Saul inter prophetas? <span class="Versetto" id="S110_12">12&#160;</span>Responditque alius ad alterum, dicens: Et quis pater eorum? Propterea versum est in proverbium: Num et Saul inter prophetas?<a href='#FN82'>††</a> <span class="Versetto" id="S110_13">13&#160;</span>Cessavit autem prophetare, et venit ad excelsum. <span class="Versetto" id="S110_14">14&#160;</span>Dixitque patruus Saul ad eum, et ad puerum ejus: Quo abistis? Qui responderunt: Quærere asinas: quas cum non reperissemus, venimus ad Samuelem. <span class="Versetto" id="S110_15">15&#160;</span>Et dixit ei patruus suus: Indica mihi quid dixerit tibi Samuel. <span class="Versetto" id="S110_16">16&#160;</span>Et ait Saul ad patruum suum: Indicavit nobis quia inventæ essent asinæ. De sermone autem regni non indicavit ei quem locutus fuerat ei Samuel. <span class="Versetto" id="S110_17">17&#160;</span>Et convocavit Samuel populum ad Dominum in Maspha: <span class="Versetto" id="S110_18">18&#160;</span>et ait ad filios Israël: Hæc dicit Dominus Deus Israël: Ego eduxi Israël de Ægypto, et erui vos de manu Ægyptiorum, et de manu omnium regum qui affligebant vos. <span class="Versetto" id="S110_19">19&#160;</span>Vos autem hodie projecistis Deum vestrum, qui solus salvavit vos de universis malis et tribulationibus vestris: et dixistis: Nequaquam: sed regem constitue super nos. Nunc ergo state coram Domino per tribus vestras, et per familias. <span class="Versetto" id="S110_20">20&#160;</span>Et applicuit Samuel omnes tribus Israël, et cecidit sors tribus Benjamin. <span class="Versetto" id="S110_21">21&#160;</span>Et applicuit tribum Benjamin et cognationes ejus, et cecidit cognatio Metri: et pervenit usque ad Saul filium Cis. Quæsierunt ergo eum, et non est inventus. <span class="Versetto" id="S110_22">22&#160;</span>Et consuluerunt post hæc Dominum utrumnam venturus esset illuc. Responditque Dominus: Ecce absconditus est domi. <span class="Versetto" id="S110_23">23&#160;</span>Cucurrerunt itaque et tulerunt eum inde: stetitque in medio populi, et altior fuit universo populo ab humero et sursum. <span class="Versetto" id="S110_24">24&#160;</span>Et ait Samuel ad omnem populum: Certe videtis quem elegit Dominus, quoniam non sit similis illi in omni populo. Et clamavit omnis populus, et ait: Vivat rex. <span class="Versetto" id="S110_25">25&#160;</span>Locutus est autem Samuel ad populum legem regni, et scripsit in libro, et reposuit coram Domino: et dimisit Samuel omnem populum, singulos in domum suam. <span class="Versetto" id="S110_26">26&#160;</span>Sed et Saul abiit in domum suam in Gabaa: et abiit cum eo pars exercitus, quorum tetigerat Deus corda. <span class="Versetto" id="S110_27">27&#160;</span>Filii vero Belial dixerunt: Num salvare nos poterit iste? Et despexerunt eum, et non attulerunt ei munera: ille vero dissimulabat se audire.</p>

  <p class='pT4' id='S111_0'>11</p>

  <p class='Normale'><span class="Versetto" id="S111_1">1&#160;</span>Et factum est quasi post mensem, ascendit Naas Ammonites, et pugnare cœpit adversum Jabes Galaad. Dixeruntque omnes viri Jabes ad Naas: Habeto nos fœderatos, et serviemus tibi.<a href='#FN83'>*</a> <span class="Versetto" id="S111_2">2&#160;</span>Et respondit ad eos Naas Ammonites: In hoc feriam vobiscum fœdus, ut eruam omnium vestrum oculos dextros, ponamque vos opprobrium in universo Israël.<a href='#FN84'>†</a> <span class="Versetto" id="S111_3">3&#160;</span>Et dixerunt ad eum seniores Jabes: Concede nobis septem dies, ut mittamus nuntios ad universos terminos Israël, et si non fuerit qui defendat nos, egrediemur ad te. <span class="Versetto" id="S111_4">4&#160;</span>Venerunt ergo nuntii in Gabaa Saulis: et locuti sunt verba hæc, audiente populo: et levavit omnis populus vocem suam, et flevit. <span class="Versetto" id="S111_5">5&#160;</span>Et ecce Saul veniebat, sequens boves de agro, et ait: Quid habet populus quod plorat? Et narraverunt ei verba virorum Jabes. <span class="Versetto" id="S111_6">6&#160;</span>Et insilivit spiritus Domini in Saul cum audisset verba hæc, et iratus est furor ejus nimis. <span class="Versetto" id="S111_7">7&#160;</span>Et assumens utrumque bovem, concidit in frustra, misitque in omnes terminos Israël per manum nuntiorum, dicens: Quicumque non exierit, et secutus fuerit Saul et Samuel, sic fiet bobus ejus. Invasit ergo timor Domini populum, et egressi sunt quasi vir unus. <span class="Versetto" id="S111_8">8&#160;</span>Et recensuit eos in Bezech: fueruntque filiorum Israël trecenta millia, virorum autem Juda triginta millia.<a href='#FN85'>‡</a> <span class="Versetto" id="S111_9">9&#160;</span>Et dixerunt nuntiis qui venerant: Sic dicetis viris qui sunt in Jabes Galaad: Cras erit vobis salus, cum incaluerit sol. Venerunt ergo nuntii, et annuntiaverunt viris Jabes: qui lætati sunt. <span class="Versetto" id="S111_10">10&#160;</span>Et dixerunt: Mane exibimus ad vos: et facietis nobis omne quod placuerit vobis. <span class="Versetto" id="S111_11">11&#160;</span>Et factum est, cum dies crastinus venisset, constituit Saul populum in tres partes: et ingressus est media castra in vigilia matutina, et percussit Ammon usque dum incalesceret dies: reliqui autem dispersi sunt, ita ut non relinquerentur in eis duo pariter.<a href='#FN86'>§</a> <span class="Versetto" id="S111_12">12&#160;</span>Et ait populus ad Samuelem: Quis est iste qui dixit: Saul num regnabit super nos? Date viros, et interficiemus eos. <span class="Versetto" id="S111_13">13&#160;</span>Et ait Saul: Non occidetur quisquam in die hac, quia hodie fecit Dominus salutem in Israël. <span class="Versetto" id="S111_14">14&#160;</span>Dixit autem Samuel ad populum: Venite, et eamus in Galgala, et innovemus ibi regnum. <span class="Versetto" id="S111_15">15&#160;</span>Et perrexit omnis populus in Galgala, et fecerunt ibi regem Saul coram Domino in Galgala, et immolaverunt ibi victimas pacificas coram Domino. Et lætatus est ibi Saul, et cuncti viri Israël nimis.</p>

  <p class='pT4' id='S112_0'>12</p>

  <p class='Normale'><span class="Versetto" id="S112_1">1&#160;</span>Dixit autem Samuel ad universum Israël: Ecce audivi vocem vestram juxta omnia quæ locuti estis ad me, et constitui super vos regem. <span class="Versetto" id="S112_2">2&#160;</span>Et nunc rex graditur ante vos: ego autem senui, et incanui: porro filii mei vobiscum sunt: itaque conversatus coram vobis ab adolescentia mea usque ad hanc diem, ecce præsto sum. <span class="Versetto" id="S112_3">3&#160;</span>Loquimini de me coram Domino, et coram christo ejus, utrum bovem cujusquam tulerim, aut asinum: si quempiam calumniatus sum, si oppressi aliquem, si de manu cujusquam munus accepi: et contemnam illud hodie, restituamque vobis. <span class="Versetto" id="S112_4">4&#160;</span>Et dixerunt: Non es calumniatus nos, neque oppressisti, neque tulisti de manu alicujus quippiam. <span class="Versetto" id="S112_5">5&#160;</span>Dixitque ad eos: Testis est Dominus adversum vos, et testis christus ejus in die hac, quia non inveneritis in manu mea quippiam. Et dixerunt: Testis. <span class="Versetto" id="S112_6">6&#160;</span>Et ait Samuel ad populum: Dominus, qui fecit Moysen et Aaron, et eduxit patres nostros de terra Ægypti. <span class="Versetto" id="S112_7">7&#160;</span>Nunc ergo state, ut judicio contendam adversum vos coram Domino de omnibus misericordiis Domini quas fecit vobiscum et cum patribus vestris: <span class="Versetto" id="S112_8">8&#160;</span>quomodo Jacob ingressus est in Ægyptum, et clamaverunt patres vestri ad Dominum: et misit Dominus Moysen et Aaron, et eduxit patres vestros de Ægypto, et collocavit eos in loco hoc. <span class="Versetto" id="S112_9">9&#160;</span>Qui obliti sunt Domini Dei sui, et tradidit eos in manu Sisaræ magistri militiæ Hasor, et in manu Philisthinorum, et in manu regis Moab: et pugnaverunt adversum eos. <span class="Versetto" id="S112_10">10&#160;</span>Postea autem clamaverunt ad Dominum, et dixerunt: Peccavimus, quia dereliquimus Dominum, et servivimus Baalim et Astaroth: nunc ergo erue nos de manu inimicorum nostrorum, et serviemus tibi. <span class="Versetto" id="S112_11">11&#160;</span>Et misit Dominus Jerobaal, et Badan, et Jephte, et Samuel, et eruit vos de manu inimicorum vestrorum per circuitum, et habitastis confidenter. <span class="Versetto" id="S112_12">12&#160;</span>Videntes autem quod Naas rex filiorum Ammon venisset adversum vos, dixistis mihi: Nequaquam, sed rex imperabit nobis: cum Dominus Deus vester regnaret in vobis. <span class="Versetto" id="S112_13">13&#160;</span>Nunc ergo præsto est rex vester, quem elegistis et petistis: ecce dedit vobis Dominus regem. <span class="Versetto" id="S112_14">14&#160;</span>Si timueritis Dominum, et servieritis ei, et audieritis vocem ejus, et non exasperaveritis os Domini, eritis et vos, et rex qui imperat vobis, sequentes Dominum Deum vestrum: <span class="Versetto" id="S112_15">15&#160;</span>si autem non audieritis vocem Domini, sed exasperaveritis sermones ejus, erit manus Domini super vos, et super patres vestros. <span class="Versetto" id="S112_16">16&#160;</span>Sed et nunc state, et videte rem istam grandem quam facturus est Dominus in conspectu vestro. <span class="Versetto" id="S112_17">17&#160;</span>Numquid non messis tritici est hodie? invocabo Dominum, et dabit voces et pluvias: et scietis, et videbitis, quia grande malum feceritis vobis in conspectu Domini, petentes super vos regem.<a href='#FN87'>*</a> <span class="Versetto" id="S112_18">18&#160;</span>Et clamavit Samuel ad Dominum, et dedit Dominus voces et pluvias in illa die. <span class="Versetto" id="S112_19">19&#160;</span>Et timuit omnis populus nimis Dominum et Samuelem, et dixit universus populus ad Samuelem: Ora pro servis tuis ad Dominum Deum tuum, ut non moriamur: addidimus enim universis peccatis nostris malum, ut peteremus nobis regem. <span class="Versetto" id="S112_20">20&#160;</span>Dixit autem Samuel ad populum: Nolite timere: vos fecistis universum malum hoc, verumtamen nolite recedere a tergo Domini, sed servite Domino in omni corde vestro. <span class="Versetto" id="S112_21">21&#160;</span>Et nolite declinare post vana, quæ non proderunt vobis, neque eruent vos, quia vana sunt. <span class="Versetto" id="S112_22">22&#160;</span>Et non derelinquet Dominus populum suum propter nomen suum magnum: quia juravit Dominus facere vos sibi populum. <span class="Versetto" id="S112_23">23&#160;</span>Absit autem a me hoc peccatum in Dominum, ut cessem orare pro vobis, et docebo vos viam bonam et rectam. <span class="Versetto" id="S112_24">24&#160;</span>Igitur timete Dominum, et servite ei in veritate, et ex toto corde vestro: vidistis enim magnifica quæ in vobis gesserit. <span class="Versetto" id="S112_25">25&#160;</span>Quod si perseveraveritis in malitia, et vos et rex vester pariter peribitis.</p>

  <p class='pT4' id='S113_0'>13</p>

  <p class='Normale'><span class="Versetto" id="S113_1">1&#160;</span>Filius unius anni erat Saul cum regnare cœpisset: duobus autem annis regnavit super Israël.<a href='#FN88'>*</a> <span class="Versetto" id="S113_2">2&#160;</span>Et elegit sibi Saul tria millia de Israël: et erant cum Saul duo millia in Machmas, et in monte Bethel: mille autem cum Jonatha in Gabaa Benjamin: porro ceterum populum remisit unumquemque in tabernacula sua.<a href='#FN89'>†</a> <span class="Versetto" id="S113_3">3&#160;</span>Et percussit Jonathas stationem Philisthinorum quæ erat in Gabaa. Quod cum audissent Philisthiim, Saul cecinit buccina in omni terra, dicens: Audiant Hebræi. <span class="Versetto" id="S113_4">4&#160;</span>Et universus Israël audivit hujuscemodi famam: Percussit Saul stationem Philisthinorum, et erexit se Israël adversus Philisthiim. Clamavit ergo populus post Saul in Galgala. <span class="Versetto" id="S113_5">5&#160;</span>Et Philisthiim congregati sunt ad præliandum contra Israël, triginta millia curruum, et sex millia equitum, et reliquum vulgus, sicut arena quæ est in littore maris plurima. Et ascendentes castrametati sunt in Machmas ad orientem Bethaven. <span class="Versetto" id="S113_6">6&#160;</span>Quod cum vidissent viri Israël se in arcto positos (afflictus enim erat populus), absconderunt se in speluncis, et in abditis, in petris quoque, et in antris, et in cisternis.<a href='#FN90'>‡</a> <span class="Versetto" id="S113_7">7&#160;</span>Hebræi autem transierunt Jordanem in terram Gad et Galaad. Cumque adhuc esset Saul in Galgala, universus populus perterritus est qui sequebatur eum. <span class="Versetto" id="S113_8">8&#160;</span>Et expectavit septem diebus juxta placitum Samuelis, et non venit Samuel in Galgala, dilapsusque est populus ab eo. <span class="Versetto" id="S113_9">9&#160;</span>Ait ergo Saul: Afferte mihi holocaustum et pacifica. Et obtulit holocaustum. <span class="Versetto" id="S113_10">10&#160;</span>Cumque complesset offerens holocaustum, ecce Samuel veniebat: et egressus est Saul obviam ei ut salutaret eum. <span class="Versetto" id="S113_11">11&#160;</span>Locutusque est ad eum Samuel: Quid fecisti? Respondit Saul: Quia vidi quod populus dilaberetur a me, et tu non veneras juxta placitos dies, porro Philisthiim congregati fuerant in Machmas, <span class="Versetto" id="S113_12">12&#160;</span>dixi: Nunc descendent Philisthiim ad me in Galgala, et faciem Domini non placavi. Necessitate compulsus, obtuli holocaustum. <span class="Versetto" id="S113_13">13&#160;</span>Dixitque Samuel ad Saul: Stulte egisti, nec custodisti mandata Domini Dei tui quæ præcepit tibi. Quod si non fecisses, jam nunc præparasset Dominus regnum tuum super Israël in sempiternum:<a href='#FN91'>§</a> <span class="Versetto" id="S113_14">14&#160;</span>sed nequaquam regnum tuum ultra consurget. Quæsivit Dominus sibi virum juxta cor suum: et præcepit ei Dominus ut esset dux super populum suum, eo quod non servaveris quæ præcepit Dominus.<a href='#FN92'>**</a> <span class="Versetto" id="S113_15">15&#160;</span>Surrexit autem Samuel, et ascendit de Galgalis in Gabaa Benjamin. Et reliqui populi ascenderunt post Saul obviam populo, qui expugnabant eos venientes de Galgala in Gabaa, in colle Benjamin. Et recensuit Saul populum qui inventi fuerant cum eo, quasi sexcentos viros. <span class="Versetto" id="S113_16">16&#160;</span>Et Saul et Jonathas filius ejus, populusque qui inventus fuerat cum eis, erat in Gabaa Benjamin: porro Philisthiim consederant in Machmas. <span class="Versetto" id="S113_17">17&#160;</span>Et egressi sunt ad prædandum de castris Philisthinorum tres cunei. Unus cuneus pergebat contra viam Ephra ad terram Sual: <span class="Versetto" id="S113_18">18&#160;</span>porro alius ingrediebatur per viam Beth-horon: tertius autem verterat se ad iter termini imminentis valli Seboim contra desertum. <span class="Versetto" id="S113_19">19&#160;</span>Porro faber ferrarius non inveniebatur in omni terra Israël: caverant enim Philisthiim, ne forte facerent Hebræi gladium aut lanceam. <span class="Versetto" id="S113_20">20&#160;</span>Descendebat ergo omnis Israël ad Philisthiim, ut exacueret unusquisque vomerem suum, et ligonem, et securim, et sarculum. <span class="Versetto" id="S113_21">21&#160;</span>Retusæ itaque erant acies vomerum, et ligonum, et tridentum, et securium, usque ad stimulum corrigendum. <span class="Versetto" id="S113_22">22&#160;</span>Cumque venisset dies prælii, non est inventus ensis et lancea in manu totius populi qui erat cum Saule et Jonatha, excepto Saul et Jonatha filio ejus. <span class="Versetto" id="S113_23">23&#160;</span>Egressa est autem statio Philisthiim, ut transcenderet in Machmas.</p>

  <p class='pT4' id='S114_0'>14</p>

  <p class='Normale'><span class="Versetto" id="S114_1">1&#160;</span>Et accidit quadam die ut diceret Jonathas filius Saul ad adolescentem armigerum suum: Veni, et transeamus ad stationem Philisthinorum, quæ est trans locum illum. Patri autem suo hoc ipsum non indicavit.<a href='#FN93'>*</a> <span class="Versetto" id="S114_2">2&#160;</span>Porro Saul morabatur in extrema parte Gabaa sub malogranato, quæ erat in Magron: et erat populus cum eo quasi sexcentorum virorum. <span class="Versetto" id="S114_3">3&#160;</span>Et Achias filius Achitob fratris Ichabod filii Phinees, qui ortus fuerat ex Heli sacerdote Domini in Silo, portabat ephod. Sed et populus ignorabat quo isset Jonathas. <span class="Versetto" id="S114_4">4&#160;</span>Erant autem inter ascensus per quos nitebatur Jonathas transire ad stationem Philisthinorum, eminentes petræ ex utraque parte, et quasi in modum dentium scopuli hinc et inde prærupti: nomen uni Boses, et nomen alteri Sene: <span class="Versetto" id="S114_5">5&#160;</span>unus scopulus prominens ad aquilonem ex adverso Machmas, et alter ad meridiem contra Gabaa. <span class="Versetto" id="S114_6">6&#160;</span>Dixit autem Jonathas ad adolescentem armigerum suum: Veni, transeamus ad stationem incircumcisorum horum, si forte faciat Dominus pro nobis: quia non est Domino difficile salvare, vel in multis, vel in paucis. <span class="Versetto" id="S114_7">7&#160;</span>Dixitque ei armiger suus: Fac omnia quæ placent animo tuo: perge quo cupis, et ero tecum ubicumque volueris. <span class="Versetto" id="S114_8">8&#160;</span>Et ait Jonathas: Ecce nos transimus ad viros istos. Cumque apparuerimus eis, <span class="Versetto" id="S114_9">9&#160;</span>si taliter locuti fuerint ad nos: Manete donec veniamus ad vos: stemus in loco nostro, nec ascendamus ad eos. <span class="Versetto" id="S114_10">10&#160;</span>Si autem dixerint: Ascendite ad nos: ascendamus, quia tradidit eos Dominus in manibus nostris: hoc erit nobis signum. <span class="Versetto" id="S114_11">11&#160;</span>Apparuit igitur uterque stationi Philisthinorum: dixeruntque Philisthiim: En Hebræi egrediuntur de cavernis in quibus absconditi fuerant. <span class="Versetto" id="S114_12">12&#160;</span>Et locuti sunt viri de statione ad Jonathan et ad armigerum ejus, dixeruntque: Ascendite ad nos, et ostendemus vobis rem. Et ait Jonathas ad armigerum suum: Ascendamus: sequere me: tradidit enim Dominus eos in manus Israël. <span class="Versetto" id="S114_13">13&#160;</span>Ascendit autem Jonathas manibus et pedibus reptans, et armiger ejus post eum. Itaque alii cadebant ante Jonathan, alios armiger ejus interficiebat sequens eum. <span class="Versetto" id="S114_14">14&#160;</span>Et facta est plaga prima qua percussit Jonathas et armiger ejus, quasi viginti virorum in media parte jugeri quam par boum in die arare consuevit. <span class="Versetto" id="S114_15">15&#160;</span>Et factum est miraculum in castris per agros: sed et omnis populus stationis eorum qui ierant ad prædandum, obstupuit, et conturbata est terra: et accidit quasi miraculum a Deo. <span class="Versetto" id="S114_16">16&#160;</span>Et respexerunt speculatores Saul qui erant in Gabaa Benjamin, et ecce multitudo prostrata, et huc illucque diffugiens. <span class="Versetto" id="S114_17">17&#160;</span>Et ait Saul populo qui erat cum eo: Requirite, et videte quis abierit ex nobis. Cumque requisissent, repertum est non adesse Jonathan et armigerum ejus. <span class="Versetto" id="S114_18">18&#160;</span>Et ait Saul ad Achiam: Applica arcam Dei. (Erat enim ibi arca Dei in die illa cum filiis Israël.) <span class="Versetto" id="S114_19">19&#160;</span>Cumque loqueretur Saul ad sacerdotem, tumultus magnus exortus est in castris Philisthinorum: crescebatque paulatim, et clarius resonabat. Et ait Saul ad sacerdotem: Contrahe manum tuam. <span class="Versetto" id="S114_20">20&#160;</span>Conclamavit ergo Saul, et omnis populus qui erat cum eo, et venerunt usque ad locum certaminis: et ecce versus fuerat gladius uniuscujusque ad proximum suum, et cædes magna nimis. <span class="Versetto" id="S114_21">21&#160;</span>Sed et Hebræi qui fuerant cum Philisthiim heri et nudiustertius, ascenderantque cum eis in castris, reversi sunt ut essent cum Israël qui erant cum Saul et Jonatha. <span class="Versetto" id="S114_22">22&#160;</span>Omnes quoque Israëlitæ qui se absconderant in monte Ephraim, audientes quod fugissent Philisthæi, sociaverunt se cum suis in prælio. Et erant cum Saul quasi decem millia virorum. <span class="Versetto" id="S114_23">23&#160;</span>Et salvavit Dominus in die illa Israël: pugna autem pervenit usque ad Bethaven. <span class="Versetto" id="S114_24">24&#160;</span>Et viri Israël sociati sunt sibi in die illa: adjuravit autem Saul populum, dicens: Maledictus vir qui comederit panem usque ad vesperam, donec ulciscar de inimicis meis. Et non manducavit universus populus panem: <span class="Versetto" id="S114_25">25&#160;</span>omneque terræ vulgus venit in saltum, in quo erat mel super faciem agri. <span class="Versetto" id="S114_26">26&#160;</span>Ingressus est itaque populus saltum, et apparuit fluens mel, nullusque applicuit manum ad os suum: timebat enim populus juramentum. <span class="Versetto" id="S114_27">27&#160;</span>Porro Jonathas non audierat cum adjuraret pater ejus populum: extenditque summitatem virgæ quam habebat in manu, et intinxit in favum mellis: et convertit manum suam ad os suum, et illuminati sunt oculi ejus.<a href='#FN94'>†</a> <span class="Versetto" id="S114_28">28&#160;</span>Respondensque unus de populo, ait: Jurejurando constrinxit pater tuus populum, dicens: Maledictus vir qui comederit panem hodie. (Defecerat autem populus.) <span class="Versetto" id="S114_29">29&#160;</span>Dixitque Jonathas: Turbavit pater meus terram: vidistis ipsi quia illuminati sunt oculi mei, eo quod gustaverim paululum de melle isto: <span class="Versetto" id="S114_30">30&#160;</span>quanto magis si comedisset populus de præda inimicorum suorum, quam reperit? nonne major plaga facta fuisset in Philisthiim? <span class="Versetto" id="S114_31">31&#160;</span>Percusserunt ergo in die illa Philisthæos a Machmis usque in Ajalon. Defatigatus est autem populus nimis: <span class="Versetto" id="S114_32">32&#160;</span>et versus ad prædam tulit oves, et boves, et vitulos, et mactaverunt in terra: comeditque populus cum sanguine. <span class="Versetto" id="S114_33">33&#160;</span>Nuntiaverunt autem Sauli dicentes quod populus peccasset Domino, comedens cum sanguine. Qui ait: Prævaricati estis: volvite ad me jam nunc saxum grande.<a href='#FN95'>‡</a> <span class="Versetto" id="S114_34">34&#160;</span>Et dixit Saul: Dispergimini in vulgus, et dicite eis ut adducat ad me unusquisque bovem suum et arietem, et occidite super istud, et vescimini, et non peccabitis Domino comedentes cum sanguine. Adduxit itaque omnis populus unusquisque bovem in manu sua usque ad noctem: et occiderunt ibi.<a href='#FN96'>§</a> <span class="Versetto" id="S114_35">35&#160;</span>Ædificavit autem Saul altare Domino, tuncque primum cœpit ædificare altare Domino.<a href='#FN97'>**</a> <span class="Versetto" id="S114_36">36&#160;</span>Et dixit Saul: Irruamus super Philisthæos nocte, et vastemus eos usque dum illucescat mane, nec relinquamus ex eis virum. Dixitque populus: Omne quod bonum videtur in oculis tuis, fac. Et ait sacerdos: Accedamus huc ad Deum. <span class="Versetto" id="S114_37">37&#160;</span>Et consuluit Saul Dominum: Num persequar Philisthiim? si trades eos in manus Israël? Et non respondit ei in die illa. <span class="Versetto" id="S114_38">38&#160;</span>Dixitque Saul: Applicate huc universos angulos populi: et scitote, et videte per quem acciderit peccatum hoc hodie.<a href='#FN98'>††</a> <span class="Versetto" id="S114_39">39&#160;</span>Vivit Dominus salvator Israël, quia si per Jonathan filium meum factum est, absque retractione morietur. Ad quod nullus contradixit ei de omni populo. <span class="Versetto" id="S114_40">40&#160;</span>Et ait ad universum Israël: Separamini vos in partem unam, et ego cum Jonatha filio meo ero in parte altera. Responditque populus ad Saul: Quod bonum videtur in oculis tuis, fac. <span class="Versetto" id="S114_41">41&#160;</span>Et dixit Saul ad Dominum Deum Israël: Domine Deus Israël, da indicium: quid est quod non responderis servo tuo hodie? si in me, aut in Jonatha filio meo, est iniquitas hæc, da ostensionem: aut si hæc iniquitas est in populo tuo, da sanctitatem. Et deprehensus est Jonathas et Saul: populus autem exivit. <span class="Versetto" id="S114_42">42&#160;</span>Et ait Saul: Mittite sortem inter me et inter Jonathan filium meum. Et captus est Jonathas. <span class="Versetto" id="S114_43">43&#160;</span>Dixit autem Saul ad Jonathan: Indica mihi quid feceris. Et indicavit ei Jonathas, et ait: Gustans gustavi in summitate virgæ quæ erat in manu mea, paululum mellis, et ecce ego morior. <span class="Versetto" id="S114_44">44&#160;</span>Et ait Saul: Hæc faciat mihi Deus, et hæc addat, quia morte morieris, Jonatha.<a href='#FN99'>‡‡</a> <span class="Versetto" id="S114_45">45&#160;</span>Dixitque populus ad Saul: Ergone Jonathas morietur, qui fecit salutem hanc magnam in Israël? hoc nefas est: vivit Dominus, si ceciderit capillus de capite ejus in terram, quia cum Deo operatus est hodie. Liberavit ergo populus Jonathan, ut non moreretur.<a href='#FN100'>§§</a> <span class="Versetto" id="S114_46">46&#160;</span>Recessitque Saul, nec persecutus est Philisthiim: porro Philisthiim abierunt in loca sua. <span class="Versetto" id="S114_47">47&#160;</span>Et Saul, confirmato regno super Israël, pugnabat per circuitum adversum omnes inimicos ejus, contra Moab, et filios Ammon, et Edom, et reges Soba, et Philisthæos: et quocumque se verterat, superabat. <span class="Versetto" id="S114_48">48&#160;</span>Congregatoque exercitu, percussit Amalec, et eruit Israël de manu vastatorum ejus. <span class="Versetto" id="S114_49">49&#160;</span>Fuerunt autem filii Saul, Jonathas, et Jessui, et Melchisua: et nomina duarum filiarum ejus, nomen primogenitæ Merob, et nomen minoris Michol. <span class="Versetto" id="S114_50">50&#160;</span>Et nomen uxoris Saul Achinoam filia Achimaas: et nomen principis militiæ ejus Abner filius Ner, patruelis Saul. <span class="Versetto" id="S114_51">51&#160;</span>Porro Cis fuit pater Saul, et Ner pater Abner, filius Abiel. <span class="Versetto" id="S114_52">52&#160;</span>Erat autem bellum potens adversum Philisthæos omnibus diebus Saul. Nam quemcumque viderat Saul virum fortem, et aptum ad prælium, sociabat eum sibi.</p>

  <p class='pT4' id='S115_0'>15</p>

  <p class='Normale'><span class="Versetto" id="S115_1">1&#160;</span>Et dixit Samuel ad Saul: Me misit Dominus ut ungerem te in regem super populum ejus Israël: nunc ergo audi vocem Domini.<a href='#FN101'>*</a> <span class="Versetto" id="S115_2">2&#160;</span>Hæc dicit Dominus exercituum: Recensui quæcumque fecit Amalec Israëli: quomodo restitit ei in via cum ascenderet de Ægypto. <span class="Versetto" id="S115_3">3&#160;</span>Nunc ergo vade, et percute Amalec, et demolire universa ejus: non parcas ei, et non concupiscas ex rebus ipsius aliquid, sed interfice a viro usque ad mulierem, et parvulum atque lactentem, bovem et ovem, camelum et asinum. <span class="Versetto" id="S115_4">4&#160;</span>Præcepit itaque Saul populo, et recensuit eos quasi agnos: ducenta millia peditum, et decem millia virorum Juda. <span class="Versetto" id="S115_5">5&#160;</span>Cumque venisset Saul usque ad civitatem Amalec, tetendit insidias in torrente. <span class="Versetto" id="S115_6">6&#160;</span>Dixitque Saul Cinæo: Abite, recedite, atque descendite ab Amalec, ne forte involvam te cum eo: tu enim fecisti misericordiam cum omnibus filiis Israël, cum ascenderent de Ægypto. Et recessit Cinæus de medio Amalec.<a href='#FN102'>†</a> <span class="Versetto" id="S115_7">7&#160;</span>Percussitque Saul Amalec ab Hevila donec venias ad Sur, quæ est e regione Ægypti. <span class="Versetto" id="S115_8">8&#160;</span>Et apprehendit Agag regem Amalec vivum: omne autem vulgus interfecit in ore gladii. <span class="Versetto" id="S115_9">9&#160;</span>Et pepercit Saul et populus Agag, et optimis gregibus ovium et armentorum, et vestibus et arietibus, et universis quæ pulchra erant, nec voluerunt disperdere ea: quidquid vero vile fuit et reprobum, hoc demoliti sunt. <span class="Versetto" id="S115_10">10&#160;</span>Factum est autem verbum Domini ad Samuel, dicens: <span class="Versetto" id="S115_11">11&#160;</span>Pœnitet me quod constituerim Saul regem: quia dereliquit me, et verba mea opere non implevit. Contristatusque est Samuel, et clamavit ad Dominum tota nocte.<a href='#FN103'>‡</a> <span class="Versetto" id="S115_12">12&#160;</span>Cumque de nocte surrexisset Samuel ut iret ad Saul mane, nuntiatum est Samueli eo quod venisset Saul in Carmelum, et erexisset sibi fornicem triumphalem, et reversus transisset, descendissetque in Galgala. Venit ergo Samuel ad Saul, et Saul offerebat holocaustum Domino de initiis prædarum quæ attulerat ex Amalec. <span class="Versetto" id="S115_13">13&#160;</span>Et cum venisset Samuel ad Saul, dixit ei Saul: Benedictus tu Domino: implevi verbum Domini. <span class="Versetto" id="S115_14">14&#160;</span>Dixitque Samuel: Et quæ est hæc vox gregum, quæ resonat in auribus meis, et armentorum, quam ego audio? <span class="Versetto" id="S115_15">15&#160;</span>Et ait Saul: De Amalec adduxerunt ea: pepercit enim populus melioribus ovibus et armentis ut immolarentur Domino Deo tuo, reliqua vero occidimus. <span class="Versetto" id="S115_16">16&#160;</span>Ait autem Samuel ad Saul: Sine me, et indicabo tibi quæ locutus sit Dominus ad me nocte. Dixitque ei: Loquere. <span class="Versetto" id="S115_17">17&#160;</span>Et ait Samuel: Nonne cum parvulus esses in oculis tuis, caput in tribubus Israël factus es? unxitque te Dominus in regem super Israël,<a href='#FN104'>§</a> <span class="Versetto" id="S115_18">18&#160;</span>et misit te Dominus in viam, et ait: Vade, et interfice peccatores Amalec, et pugnabis contra eos usque ad internecionem eorum? <span class="Versetto" id="S115_19">19&#160;</span>Quare ergo non audisti vocem Domini: sed versus ad prædam es, et fecisti malum in oculis Domini? <span class="Versetto" id="S115_20">20&#160;</span>Et ait Saul ad Samuelem: Immo audivi vocem Domini, et ambulavi in via per quam misit me Dominus, et adduxi Agag regem Amalec, et Amalec interfeci. <span class="Versetto" id="S115_21">21&#160;</span>Tulit autem de præda populus oves et boves, primitias eorum quæ cæsa sunt, ut immolet Domino Deo suo in Galgalis. <span class="Versetto" id="S115_22">22&#160;</span>Et ait Samuel: Numquid vult Dominus holocausta et victimas, et non potius ut obediatur voci Domini? melior est enim obedientia quam victimæ, et auscultare magis quam offerre adipem arietum.<a href='#FN105'>**</a> <span class="Versetto" id="S115_23">23&#160;</span>Quoniam quasi peccatum ariolandi est, repugnare: et quasi scelus idololatriæ, nolle acquiescere. Pro eo ergo quod abjecisti sermonem Domini, abjecit te Dominus ne sis rex. <span class="Versetto" id="S115_24">24&#160;</span>Dixitque Saul ad Samuelem: Peccavi, quia prævaricatus sum sermonem Domini et verba tua, timens populum, et obediens voci eorum. <span class="Versetto" id="S115_25">25&#160;</span>Sed nunc porta, quæso, peccatum meum, et revertere mecum, ut adorem Dominum. <span class="Versetto" id="S115_26">26&#160;</span>Et ait Samuel ad Saul: Non revertar tecum, quia projecisti sermonem Domini, et projecit te Dominus ne sis rex super Israël.<a href='#FN106'>††</a> <span class="Versetto" id="S115_27">27&#160;</span>Et conversus est Samuel ut abiret: ille autem apprehendit summitatem pallii ejus, quæ et scissa est.<a href='#FN107'>‡‡</a> <span class="Versetto" id="S115_28">28&#160;</span>Et ait ad eum Samuel: Scidit Dominus regnum Israël a te hodie, et tradidit illud proximo tuo meliori te.<a href='#FN108'>§§</a> <span class="Versetto" id="S115_29">29&#160;</span>Porro triumphator in Israël non parcet, et pœnitudine non flectetur: neque enim homo est ut agat pœnitentiam. <span class="Versetto" id="S115_30">30&#160;</span>At ille ait: Peccavi: sed nunc honora me coram senioribus populi mei et coram Israël, et revertere mecum, ut adorem Dominum Deum tuum. <span class="Versetto" id="S115_31">31&#160;</span>Reversus ergo Samuel secutus est Saulem: et adoravit Saul Dominum. <span class="Versetto" id="S115_32">32&#160;</span>Dixitque Samuel: Adducite ad me Agag regem Amalec. Et oblatus est ei Agag, pinguissimus et tremens. Et dixit Agag: Siccine separat amara mors? <span class="Versetto" id="S115_33">33&#160;</span>Et ait Samuel: Sicut fecit absque liberis mulieres gladius tuus, sic absque liberis erit inter mulieres mater tua. Et in frustra concidit eum Samuel coram Domino in Galgalis.<a href='#FN109'>***</a> <span class="Versetto" id="S115_34">34&#160;</span>Abiit autem Samuel in Ramatha: Saul vero ascendit in domum suam in Gabaa. <span class="Versetto" id="S115_35">35&#160;</span>Et non vidit Samuel ultra Saul usque ad diem mortis suæ: verumtamen lugebat Samuel Saulem, quoniam Dominum pœnitebat quod constituisset eum regem super Israël.</p>

  <p class='pT4' id='S116_0'>16</p>

  <p class='Normale'><span class="Versetto" id="S116_1">1&#160;</span>Dixitque Dominus ad Samuelem: Usquequo tu luges Saul, cum ego projecerim eum ne regnet super Israël? Imple cornu tuum oleo, et veni, ut mittam te ad Isai Bethlehemitem: providi enim in filiis ejus mihi regem. <span class="Versetto" id="S116_2">2&#160;</span>Et ait Samuel: Quomodo vadam? audiet enim Saul, et interficiet me. Et ait Dominus: Vitulum de armento tolles in manu tua, et dices: Ad immolandum Domino veni. <span class="Versetto" id="S116_3">3&#160;</span>Et vocabis Isai ad victimam, et ego ostendam tibi quid facias, et unges quemcumque monstravero tibi. <span class="Versetto" id="S116_4">4&#160;</span>Fecit ergo Samuel sicut locutus est ei Dominus. Venitque in Bethlehem, et admirati sunt seniores civitatis occurrentes ei: dixeruntque: Pacificusne est ingressus tuus? <span class="Versetto" id="S116_5">5&#160;</span>Et ait: Pacificus: ad immolandum Domino veni: sanctificamini, et venite mecum ut immolem. Sanctificavit ergo Isai et filios ejus, et vocavit eos ad sacrificium. <span class="Versetto" id="S116_6">6&#160;</span>Cumque ingressi essent, vidit Eliab, et ait: Num coram Domino est christus ejus? <span class="Versetto" id="S116_7">7&#160;</span>Et dixit Dominus ad Samuelem: Ne respicias vultum ejus, neque altitudinem staturæ ejus: quoniam abjeci eum, nec juxta intuitum hominis ego judico: homo enim videt ea quæ parent, Dominus autem intuetur cor.<a href='#FN110'>*</a> <span class="Versetto" id="S116_8">8&#160;</span>Et vocavit Isai Abinadab, et adduxit eum coram Samuele. Qui dixit: Nec hunc elegit Dominus. <span class="Versetto" id="S116_9">9&#160;</span>Adduxit autem Isai Samma, de quo ait: Etiam hunc non elegit Dominus. <span class="Versetto" id="S116_10">10&#160;</span>Adduxit itaque Isai septem filios suos coram Samuele: et ait Samuel ad Isai: Non elegit Dominus ex istis. <span class="Versetto" id="S116_11">11&#160;</span>Dixitque Samuel ad Isai: Numquid jam completi sunt filii? Qui respondit: Adhuc reliquus est parvulus, et pascit oves. Et ait Samuel ad Isai: Mitte, et adduc eum: nec enim discumbemus priusquam huc ille veniat.<a href='#FN111'>†</a> <span class="Versetto" id="S116_12">12&#160;</span>Misit ergo, et adduxit eum. Erat autem rufus, et pulcher aspectu, decoraque facie: et ait Dominus: Surge, unge eum: ipse est enim. <span class="Versetto" id="S116_13">13&#160;</span>Tulit ergo Samuel cornu olei, et unxit eum in medio fratrum ejus: et directus est spiritus Domini a die illa in David, et deinceps. Surgensque Samuel abiit in Ramatha. <span class="Versetto" id="S116_14">14&#160;</span>Spiritus autem Domini recessit a Saul, et exagitabat eum spiritus nequam a Domino. <span class="Versetto" id="S116_15">15&#160;</span>Dixeruntque servi Saul ad eum: Ecce spiritus Dei malus exagitat te. <span class="Versetto" id="S116_16">16&#160;</span>Jubeat dominus noster, et servi tui qui coram te sunt quærent hominem scientem psallere cithara, ut quando arripuerit te spiritus Domini malus, psallat manu sua, et levius feras.<a href='#FN112'>‡</a> <span class="Versetto" id="S116_17">17&#160;</span>Et ait Saul ad servos suos: Providete ergo mihi aliquem bene psallentem, et adducite eum ad me. <span class="Versetto" id="S116_18">18&#160;</span>Et respondens unus de pueris, ait: Ecce vidi filium Isai Bethlehemitem scientem psallere, et fortissimum robore, et virum bellicosum, et prudentem in verbis, et virum pulchrum: et Dominus est cum eo. <span class="Versetto" id="S116_19">19&#160;</span>Misit ergo Saul nuntios ad Isai, dicens: Mitte ad me David filium tuum, qui est in pascuis. <span class="Versetto" id="S116_20">20&#160;</span>Tulit itaque Isai asinum plenum panibus, et lagenam vini, et hædum de capris unum, et misit per manum David filii sui Sauli. <span class="Versetto" id="S116_21">21&#160;</span>Et venit David ad Saul, et stetit coram eo: at ille dilexit eum nimis, et factus est ejus armiger. <span class="Versetto" id="S116_22">22&#160;</span>Misitque Saul ad Isai, dicens: Stet David in conspectu meo: invenit enim gratiam in oculis meis. <span class="Versetto" id="S116_23">23&#160;</span>Igitur quandocumque spiritus Domini malus arripiebat Saul, David tollebat citharam, et percutiebat manu sua, et refocillabatur Saul, et levius habebat: recedebat enim ab eo spiritus malus.<a href='#FN113'>§</a></p>

  <p class='pT4' id='S117_0'>17</p>

  <p class='Normale'><span class="Versetto" id="S117_1">1&#160;</span>Congregantes autem Philisthiim agmina sua in prælium, convenerunt in Socho Judæ: et castrametati sunt inter Socho et Azeca in finibus Dommim.<a href='#FN114'>*</a> <span class="Versetto" id="S117_2">2&#160;</span>Porro Saul et filii Israël congregati venerunt in Vallem terebinthi, et direxerunt aciem ad pugnandum contra Philisthiim.<a href='#FN115'>†</a> <span class="Versetto" id="S117_3">3&#160;</span>Et Philisthiim stabant super montem ex parte hac, et Israël stabat supra montem ex altera parte: vallisque erat inter eos. <span class="Versetto" id="S117_4">4&#160;</span>Et egressus est vir spurius de castris Philisthinorum nomine Goliath, de Geth, altitudinis sex cubitorum et palmi:<a href='#FN116'>‡</a> <span class="Versetto" id="S117_5">5&#160;</span>et cassis ærea super caput ejus, et lorica squamata induebatur. Porro pondus loricæ ejus, quinque millia siclorum æris erat: <span class="Versetto" id="S117_6">6&#160;</span>et ocreas æreas habebat in cruribus, et clypeus æreus tegebat humeros ejus. <span class="Versetto" id="S117_7">7&#160;</span>Hastile autem hastæ ejus erat quasi liciatorium texentium: ipsum autem ferrum hastæ ejus sexcentos siclos habebat ferri: et armiger ejus antecedebat eum. <span class="Versetto" id="S117_8">8&#160;</span>Stansque clamabat adversum phalangas Israël, et dicebat eis: Quare venistis parati ad prælium? numquid ego non sum Philisthæus, et vos servi Saul? eligite ex vobis virum, et descendat ad singulare certamen. <span class="Versetto" id="S117_9">9&#160;</span>Si quiverit pugnare mecum, et percusserit me, erimus vobis servi: si autem ego prævaluero, et percussero eum, vos servi eritis, et servietis nobis. <span class="Versetto" id="S117_10">10&#160;</span>Et aiebat Philisthæus: Ego exprobravi agminibus Israël hodie: date mihi virum, et ineat mecum singulare certamen. <span class="Versetto" id="S117_11">11&#160;</span>Audiens autem Saul et omnes Israëlitæ sermones Philisthæi hujuscemodi, stupebant, et metuebant nimis. <span class="Versetto" id="S117_12">12&#160;</span>David autem erat filius viri Ephrathæi, de quo supra dictum est, de Bethlehem Juda, cui nomen erat Isai, qui habebat octo filios, et erat vir in diebus Saul senex, et grandævus inter viros.<a href='#FN117'>§</a> <span class="Versetto" id="S117_13">13&#160;</span>Abierunt autem tres filii ejus majores post Saul in prælium: et nomina trium filiorum ejus qui perrexerunt ad bellum, Eliab primogenitus, et secundus Abinadab, tertiusque Samma. <span class="Versetto" id="S117_14">14&#160;</span>David autem erat minimus. Tribus ergo majoribus secutis Saulem,<a href='#FN118'>**</a> <span class="Versetto" id="S117_15">15&#160;</span>abiit David, et reversus est a Saul ut pasceret gregem patris sui in Bethlehem. <span class="Versetto" id="S117_16">16&#160;</span>Procedebat vero Philisthæus mane et vespere, et stabat quadraginta diebus. <span class="Versetto" id="S117_17">17&#160;</span>Dixit autem Isai ad David filium suum: Accipe fratribus tuis ephi polentæ, et decem panes istos, et curre in castra ad fratres tuos, <span class="Versetto" id="S117_18">18&#160;</span>et decem formellas casei has deferes ad tribunum: et fratres tuos visitabis, si recte agant: et cum quibus ordinati sunt, disce. <span class="Versetto" id="S117_19">19&#160;</span>Saul autem, et illi, et omnes filii Israël, in Valle terebinthi pugnabant adversum Philisthiim. <span class="Versetto" id="S117_20">20&#160;</span>Surrexit itaque David mane, et commendavit gregem custodi: et onustus abiit, sicut præceperat ei Isai. Et venit ad locum Magala, et ad exercitum, qui egressus ad pugnam vociferatus erat in certamine. <span class="Versetto" id="S117_21">21&#160;</span>Direxerat enim aciem Israël, sed et Philisthiim ex adverso fuerant præparati.<a href='#FN119'>††</a> <span class="Versetto" id="S117_22">22&#160;</span>Derelinquens ergo David vasa quæ attulerat sub manu custodis ad sarcinas, cucurrit ad locum certaminis, et interrogabat si omnia recte agerentur erga fratres suos. <span class="Versetto" id="S117_23">23&#160;</span>Cumque adhuc ille loqueretur eis, apparuit vir ille spurius ascendens, Goliath nomine, Philisthæus de Geth, de castris Philisthinorum: et loquente eo hæc eadem verba audivit David. <span class="Versetto" id="S117_24">24&#160;</span>Omnes autem Israëlitæ, cum vidissent virum, fugerunt a facie ejus, timentes eum valde. <span class="Versetto" id="S117_25">25&#160;</span>Et dixit unus quispiam de Israël: Num vidistis virum hunc, qui ascendit? ad exprobrandum enim Israëli ascendit. Virum ergo qui percusserit eum, ditabit rex divitiis magnis, et filiam suam dabit ei, et domum patris ejus faciet absque tributo in Israël. <span class="Versetto" id="S117_26">26&#160;</span>Et ait David ad viros qui stabant secum, dicens: Quid dabitur viro qui percusserit Philisthæum hunc, et tulerit opprobrium de Israël? quis enim est hic Philisthæus incircumcisus, qui exprobravit acies Dei viventis? <span class="Versetto" id="S117_27">27&#160;</span>Referebat autem ei populus eumdem sermonem, dicens: Hæc dabuntur viro qui percusserit eum. <span class="Versetto" id="S117_28">28&#160;</span>Quod cum audisset Eliab frater ejus major, loquente eo cum aliis, iratus est contra David, et ait: Quare venisti, et quare dereliquisti pauculas oves illas in deserto? Ego novi superbiam tuam, et nequitiam cordis tui: quia ut videres prælium, descendisti.<a href='#FN120'>‡‡</a> <span class="Versetto" id="S117_29">29&#160;</span>Et dixit David: Quid feci? numquid non verbum est?<a href='#FN121'>§§</a> <span class="Versetto" id="S117_30">30&#160;</span>Et declinavit paululum ab eo ad alium: dixitque eumdem sermonem. Et respondit ei populus verbum sicut prius. <span class="Versetto" id="S117_31">31&#160;</span>Audita sunt autem verba quæ locutus est David, et annuntiata in conspectu Saul. <span class="Versetto" id="S117_32">32&#160;</span>Ad quem cum fuisset adductus, locutus est ei: Non concidat cor cujusquam in eo: ego servus tuus vadam, et pugnabo adversus Philisthæum. <span class="Versetto" id="S117_33">33&#160;</span>Et ait Saul ad David: Non vales resistere Philisthæo isti, nec pugnare adversus eum, quia puer es: hic autem vir bellator est ab adolescentia sua. <span class="Versetto" id="S117_34">34&#160;</span>Dixitque David ad Saul: Pascebat servus tuus patris sui gregem, et veniebat leo vel ursus, et tollebat arietem de medio gregis: <span class="Versetto" id="S117_35">35&#160;</span>et persequebar eos, et percutiebam, eruebamque de ore eorum: et illi consurgebant adversum me, et apprehendebam mentum eorum, et suffocabam, interficiebamque eos. <span class="Versetto" id="S117_36">36&#160;</span>Nam et leonem et ursum interfeci ego servus tuus: erit igitur et Philisthæus hic incircumcisus quasi unus ex eis. Nunc vadam, et auferam opprobrium populi: quoniam quis est iste Philisthæus incircumcisus, qui ausus est maledicere exercitui Dei viventis? <span class="Versetto" id="S117_37">37&#160;</span>Et ait David: Dominus qui eripuit me de manu leonis, et de manu ursi, ipse me liberabit de manu Philisthæi hujus. Dixit autem Saul ad David: Vade, et Dominus tecum sit. <span class="Versetto" id="S117_38">38&#160;</span>Et induit Saul David vestimentis suis, et imposuit galeam æream super caput ejus, et vestivit eum lorica. <span class="Versetto" id="S117_39">39&#160;</span>Accinctus ergo David gladio ejus super vestem suam, cœpit tentare si armatus posset incedere: non enim habebat consuetudinem. Dixitque David ad Saul: Non possum sic incedere, quia non usum habeo. Et deposuit ea, <span class="Versetto" id="S117_40">40&#160;</span>et tulit baculum suum, quem semper habebat in manibus: et elegit sibi quinque limpidissimos lapides de torrente, et misit eos in peram pastoralem quam habebat secum, et fundam manu tulit: et processit adversum Philisthæum. <span class="Versetto" id="S117_41">41&#160;</span>Ibat autem Philisthæus incedens, et appropinquans adversum David, et armiger ejus ante eum.<a href='#FN122'>***</a> <span class="Versetto" id="S117_42">42&#160;</span>Cumque inspexisset Philisthæus, et vidisset David, despexit eum. Erat enim adolescens, rufus, et pulcher aspectu. <span class="Versetto" id="S117_43">43&#160;</span>Et dixit Philisthæus ad David: Numquid ego canis sum, quod tu venis ad me cum baculo? Et maledixit Philisthæus David in diis suis: <span class="Versetto" id="S117_44">44&#160;</span>dixitque ad David: Veni ad me, et dabo carnes tuas volatilibus cæli et bestiis terræ. <span class="Versetto" id="S117_45">45&#160;</span>Dixit autem David ad Philisthæum: Tu venis ad me cum gladio, et hasta, et clypeo: ego autem venio ad te in nomine Domini exercituum, Dei agminum Israël quibus exprobrasti <span class="Versetto" id="S117_46">46&#160;</span>hodie, et dabit te Dominus in manu mea, et percutiam te, et auferam caput tuum a te: et dabo cadavera castrorum Philisthiim hodie volatilibus cæli, et bestiis terræ, ut sciat omnis terra quia est Deus in Israël, <span class="Versetto" id="S117_47">47&#160;</span>et noverit universa ecclesia hæc, quia non in gladio nec in hasta salvat Dominus: ipsius enim est bellum, et tradet vos in manus nostras. <span class="Versetto" id="S117_48">48&#160;</span>Cum ergo surrexisset Philisthæus, et veniret, et appropinquaret contra David, festinavit David et cucurrit ad pugnam ex adverso Philisthæi. <span class="Versetto" id="S117_49">49&#160;</span>Et misit manum suam in peram, tulitque unum lapidem, et funda jecit, et circumducens percussit Philisthæum in fronte: et infixus est lapis in fronte ejus, et cecidit in faciem suam super terram. <span class="Versetto" id="S117_50">50&#160;</span>Prævaluitque David adversum Philisthæum in funda et lapide, percussumque Philisthæum interfecit. Cumque gladium non haberet in manu David, <span class="Versetto" id="S117_51">51&#160;</span>cucurrit, et stetit super Philisthæum, et tulit gladium ejus, et eduxit eum de vagina sua: et interfecit eum, præciditque caput ejus. Videntes autem Philisthiim quod mortuus esset fortissimus eorum, fugerunt.<a href='#FN123'>†††</a> <span class="Versetto" id="S117_52">52&#160;</span>Et consurgentes viri Israël et Juda vociferati sunt, et persecuti sunt Philisthæos usque dum venirent in vallem, et usque ad portas Accaron: cecideruntque vulnerati de Philisthiim in via Saraim, et usque ad Geth, et usque ad Accaron. <span class="Versetto" id="S117_53">53&#160;</span>Et revertentes filii Israël postquam persecuti fuerant Philisthæos, invaserunt castra eorum. <span class="Versetto" id="S117_54">54&#160;</span>Assumens autem David caput Philisthæi, attulit illud in Jerusalem: arma vero ejus posuit in tabernaculo suo. <span class="Versetto" id="S117_55">55&#160;</span>Eo autem tempore quo viderat Saul David egredientem contra Philisthæum, ait ad Abner principem militiæ: De qua stirpe descendit hic adolescens, Abner? Dixitque Abner: Vivit anima tua, rex, si novi.<a href='#FN124'>‡‡‡</a> <span class="Versetto" id="S117_56">56&#160;</span>Et ait rex: Interroga tu, cujus filius sit iste puer. <span class="Versetto" id="S117_57">57&#160;</span>Cumque regressus esset David, percusso Philisthæo, tulit eum Abner, et introduxit coram Saule, caput Philisthæi habentem in manu. <span class="Versetto" id="S117_58">58&#160;</span>Et ait ad eum Saul: De qua progenie es, o adolescens? Dixitque David: Filius servi tui Isai Bethlehemitæ ego sum.</p>

  <p class='pT4' id='S118_0'>18</p>

  <p class='Normale'><span class="Versetto" id="S118_1">1&#160;</span>Et factum est cum complesset loqui ad Saul, anima Jonathæ conglutinata est animæ David, et dilexit eum Jonathas quasi animam suam.<a href='#FN125'>*</a> <span class="Versetto" id="S118_2">2&#160;</span>Tulitque eum Saul in die illa, et non concessit ei ut reverteretur in domum patris sui. <span class="Versetto" id="S118_3">3&#160;</span>Inierunt autem David et Jonathas fœdus: diligebat enim eum quasi animam suam. <span class="Versetto" id="S118_4">4&#160;</span>Nam expoliavit se Jonathas tunica qua erat indutus, et dedit eam David, et reliqua vestimenta sua, usque ad gladium et arcum suum, et usque ad balteum. <span class="Versetto" id="S118_5">5&#160;</span>Egrediebatur quoque David ad omnia quæcumque misisset eum Saul, et prudenter se agebat: posuitque eum Saul super viros belli, et acceptus erat in oculis universi populi, maximeque in conspectu famulorum Saul. <span class="Versetto" id="S118_6">6&#160;</span>Porro cum reverteretur percusso Philisthæo David, egressæ sunt mulieres de universis urbibus Israël, cantantes, chorosque ducentes in occursum Saul regis, in tympanis lætitiæ, et in sistris. <span class="Versetto" id="S118_7">7&#160;</span>Et præcinebant mulieres, ludentes, atque dicentes: [Percussit Saul mille, et David decem millia.]<a href='#FN126'>†</a> <span class="Versetto" id="S118_8">8&#160;</span>Iratus est autem Saul nimis, et displicuit in oculis ejus sermo iste: dixitque: Dederunt David decem millia, et mihi mille dederunt: quid ei superest, nisi solum regnum? <span class="Versetto" id="S118_9">9&#160;</span>Non rectis ergo oculis Saul aspiciebat David a die illa et deinceps. <span class="Versetto" id="S118_10">10&#160;</span>Post diem autem alteram, invasit spiritus Dei malus Saul, et prophetabat in medio domus suæ: David autem psallebat manu sua, sicut per singulos dies. Tenebatque Saul lanceam,<a href='#FN127'>‡</a> <span class="Versetto" id="S118_11">11&#160;</span>et misit eam, putans quod configere posset David cum pariete: et declinavit David a facie ejus secundo. <span class="Versetto" id="S118_12">12&#160;</span>Et timuit Saul David, eo quod Dominus esset cum eo, et a se recessisset. <span class="Versetto" id="S118_13">13&#160;</span>Amovit ergo eum Saul a se, et fecit eum tribunum super mille viros: et egrediebatur, et intrabat in conspectu populi. <span class="Versetto" id="S118_14">14&#160;</span>In omnibus quoque viis suis David prudenter agebat, et Dominus erat cum eo. <span class="Versetto" id="S118_15">15&#160;</span>Vidit itaque Saul quod prudens esset nimis, et cœpit cavere eum. <span class="Versetto" id="S118_16">16&#160;</span>Omnis autem Israël et Juda diligebat David: ipse enim ingrediebatur et egrediebatur ante eos. <span class="Versetto" id="S118_17">17&#160;</span>Dixitque Saul ad David: Ecce filia mea major Merob: ipsam dabo tibi uxorem: tantummodo esto vir fortis, et præliare bella Domini. Saul autem reputabat, dicens: Non sit manus mea in eum, sed sit super eum manus Philisthinorum.<a href='#FN128'>§</a> <span class="Versetto" id="S118_18">18&#160;</span>Ait autem David ad Saul: Quis ego sum, aut quæ est vita mea, aut cognatio patris mei in Israël, ut fiam gener regis? <span class="Versetto" id="S118_19">19&#160;</span>Factum est autem tempus cum deberet dari Merob filia Saul David, data est Hadrieli Molathitæ uxor. <span class="Versetto" id="S118_20">20&#160;</span>Dilexit autem David Michol filia Saul altera. Et nuntiatum est Saul, et placuit ei. <span class="Versetto" id="S118_21">21&#160;</span>Dixitque Saul: Dabo eam illi, ut fiat ei in scandalum, et sit super eum manus Philisthinorum. Dixitque Saul ad David: In duabus rebus gener meus eris hodie. <span class="Versetto" id="S118_22">22&#160;</span>Et mandavit Saul servis suis: Loquimini ad David clam me, dicentes: Ecce places regi, et omnes servi ejus diligunt te: nunc ergo esto gener regis. <span class="Versetto" id="S118_23">23&#160;</span>Et locuti sunt servi Saul in auribus David omnia verba hæc. Et ait David: Num parum videtur vobis, generum esse regis? ego autem sum vir pauper et tenuis. <span class="Versetto" id="S118_24">24&#160;</span>Et renuntiaverunt servi Saul dicentes: Hujuscemodi verba locutus est David. <span class="Versetto" id="S118_25">25&#160;</span>Dixit autem Saul: Sic loquimini ad David: Non habet rex sponsalia necesse, nisi tantum centum præputia Philisthinorum, ut fiat ultio de inimicis regis. Porro Saul cogitabat tradere David in manus Philisthinorum. <span class="Versetto" id="S118_26">26&#160;</span>Cumque renuntiassent servi ejus David verba quæ dixerat Saul, placuit sermo in oculis David, ut fieret gener regis. <span class="Versetto" id="S118_27">27&#160;</span>Et post paucos dies surgens David, abiit cum viris qui sub eo erant. Et percussit ex Philisthiim ducentos viros, et attulit eorum præputia et annumeravit ea regi, ut esset gener ejus. Dedit itaque Saul ei Michol filiam suam uxorem.<a href='#FN129'>**</a> <span class="Versetto" id="S118_28">28&#160;</span>Et vidit Saul, et intellexit quod Dominus esset cum David. Michol autem filia Saul diligebat eum. <span class="Versetto" id="S118_29">29&#160;</span>Et Saul magis cœpit timere David: factusque est Saul inimicus David cunctis diebus. <span class="Versetto" id="S118_30">30&#160;</span>Et egressi sunt principes Philisthinorum. A principio autem egressionis eorum, prudentius se gerebat David quam omnes servi Saul, et celebre factum est nomen ejus nimis.</p>

  <p class='pT4' id='S119_0'>19</p>

  <p class='Normale'><span class="Versetto" id="S119_1">1&#160;</span>Locutus est autem Saul ad Jonathan filium suum, et ad omnes servos suos, ut occiderent David. Porro Jonathas filius Saul diligebat David valde: <span class="Versetto" id="S119_2">2&#160;</span>et indicavit Jonathas David, dicens: Quærit Saul pater meus occidere te: quapropter observa te, quæso, mane: et manebis clam, et absconderis. <span class="Versetto" id="S119_3">3&#160;</span>Ego autem egrediens stabo juxta patrem meum in agro, ubicumque fueris: et ego loquar de te ad patrem meum, et quodcumque videro, nuntiabo tibi.<a href='#FN130'>*</a> <span class="Versetto" id="S119_4">4&#160;</span>Locutus est ergo Jonathas de David bona ad Saul patrem suum: dixitque ad eum: Ne pecces rex in servum tuum David, quia non peccavit tibi, et opera ejus bona sunt tibi valde. <span class="Versetto" id="S119_5">5&#160;</span>Et posuit animam suam in manu sua, et percussit Philisthæum, et fecit Dominus salutem magnam universo Israëli: vidisti, et lætatus es. Quare ergo peccas in sanguine innoxio, interficiens David, qui est absque culpa? <span class="Versetto" id="S119_6">6&#160;</span>Quod cum audisset Saul, placatus voce Jonathæ, juravit: Vivit Dominus, quia non occidetur. <span class="Versetto" id="S119_7">7&#160;</span>Vocavit itaque Jonathas David, et indicavit ei omnia verba hæc: et introduxit Jonathas David ad Saul, et fuit ante eum sicut fuerat heri et nudiustertius. <span class="Versetto" id="S119_8">8&#160;</span>Motum est autem rursum bellum: et egressus David, pugnavit adversum Philisthiim: percussitque eos plaga magna, et fugerunt a facie ejus. <span class="Versetto" id="S119_9">9&#160;</span>Et factus est spiritus Domini malus in Saul: sedebat autem in domo sua, et tenebat lanceam: porro David psallebat manu sua. <span class="Versetto" id="S119_10">10&#160;</span>Nisusque est Saul configere David lancea in pariete, et declinavit David a facie Saul: lancea autem casso vulnere perlata est in parietem, et David fugit, et salvatus est nocte illa. <span class="Versetto" id="S119_11">11&#160;</span>Misit ergo Saul satellites suos in domum David, ut custodirent eum, et interficeretur mane. Quod cum annuntiasset David Michol uxor sua, dicens: Nisi salvaveris te nocte hac, cras morieris:<a href='#FN131'>†</a> <span class="Versetto" id="S119_12">12&#160;</span>deposuit eum per fenestram. Porro ille abiit et aufugit, atque salvatus est. <span class="Versetto" id="S119_13">13&#160;</span>Tulit autem Michol statuam, et posuit eam super lectum, et pellem pilosam caprarum posuit ad caput ejus, et operuit eam vestimentis.<a href='#FN132'>‡</a> <span class="Versetto" id="S119_14">14&#160;</span>Misit autem Saul apparitores, qui raperent David: et responsum est quod ægrotaret. <span class="Versetto" id="S119_15">15&#160;</span>Rursumque misit Saul nuntios ut viderent David, dicens: Afferte eum ad me in lecto, ut occidatur. <span class="Versetto" id="S119_16">16&#160;</span>Cumque venissent nuntii, inventum est simulacrum super lectum, et pellis caprarum ad caput ejus. <span class="Versetto" id="S119_17">17&#160;</span>Dixitque Saul ad Michol: Quare sic illusisti mihi, et dimisisti inimicum meum ut fugeret? Et respondit Michol ad Saul: Quia ipse locutus est mihi: Dimitte me, alioquin interficiam te. <span class="Versetto" id="S119_18">18&#160;</span>David autem fugiens salvatus est, et venit ad Samuel in Ramatha, et nuntiavit ei omnia quæ fecerat sibi Saul: et abierunt ipse et Samuel, et morati sunt in Najoth.<a href='#FN133'>§</a> <span class="Versetto" id="S119_19">19&#160;</span>Nuntiatum est autem Sauli a dicentibus: Ecce David in Najoth in Ramatha. <span class="Versetto" id="S119_20">20&#160;</span>Misit ergo Saul lictores, ut raperent David: qui cum vidissent cuneum prophetarum vaticinantium, et Samuelem stantem super eos, factus est etiam spiritus Domini in illis, et prophetare cœperunt etiam ipsi. <span class="Versetto" id="S119_21">21&#160;</span>Quod cum nuntiatum esset Sauli, misit et alios nuntios: prophetaverunt autem et illi. Et rursum misit Saul tertios nuntios: qui et ipsi prophetaverunt. Et iratus iracundia Saul,<a href='#FN134'>**</a> <span class="Versetto" id="S119_22">22&#160;</span>abiit etiam ipse in Ramatha, et venit usque ad cisternam magnam quæ est in Socho, et interrogavit, et dixit: In quo loco sunt Samuel et David? Dictumque est ei: Ecce in Najoth sunt in Ramatha. <span class="Versetto" id="S119_23">23&#160;</span>Et abiit in Najoth in Ramatha, et factus est etiam super eum spiritus Domini, et ambulabat ingrediens, et prophetabat usque dum veniret in Najoth in Ramatha. <span class="Versetto" id="S119_24">24&#160;</span>Et expoliavit etiam ipse se vestimentis suis, et prophetavit cum ceteris coram Samuele, et cecidit nudus tota die illa et nocte. Unde et exivit proverbium: Num et Saul inter prophetas?<a href='#FN135'>††</a></p>

  <p class='pT4' id='S120_0'>20</p>

  <p class='Normale'><span class="Versetto" id="S120_1">1&#160;</span>Fugit autem David de Najoth, quæ est in Ramatha, veniensque locutus est coram Jonatha: Quid feci? quæ est iniquitas mea, et quod peccatum meum in patrem tuum, quia quærit animam meam? <span class="Versetto" id="S120_2">2&#160;</span>Qui dixit ei: Absit, non morieris: neque enim faciet pater meus quidquam grande vel parvum, nisi prius indicaverit mihi: hunc ergo celavit me pater meus sermonem tantummodo? nequaquam erit istud. <span class="Versetto" id="S120_3">3&#160;</span>Et juravit rursum Davidi. Et ille ait: Scit profecto pater tuus quia inveni gratiam in oculis tuis, et dicet: Nesciat hoc Jonathas, ne forte tristetur. Quinimmo vivit Dominus, et vivit anima tua, quia uno tantum (ut ita dicam) gradu ego morsque dividimur.<a href='#FN136'>*</a> <span class="Versetto" id="S120_4">4&#160;</span>Et ait Jonathas ad David: Quodcumque dixerit mihi anima tua, faciam tibi. <span class="Versetto" id="S120_5">5&#160;</span>Dixit autem David ad Jonathan: Ecce calendæ sunt crastino, et ego ex more sedere soleo juxta regem ad vescendum: dimitte ergo me ut abscondar in agro usque ad vesperam diei tertiæ. <span class="Versetto" id="S120_6">6&#160;</span>Si respiciens requisierit me pater tuus, respondebis ei: Rogavit me David ut iret celeriter in Bethlehem civitatem suam, quia victimæ solemnes ibi sunt universis contribulibus suis. <span class="Versetto" id="S120_7">7&#160;</span>Si dixerit: Bene: pax erit servo tuo. Si autem fuerit iratus, scito quia completa est malitia ejus. <span class="Versetto" id="S120_8">8&#160;</span>Fac ergo misericordiam in servum tuum, quia fœdus Domini me famulum tuum tecum inire fecisti: si autem est iniquitas aliqua in me, tu me interfice, et ad patrem tuum ne introducas me. <span class="Versetto" id="S120_9">9&#160;</span>Et ait Jonathas: Absit hoc a te: neque enim fieri potest, ut si certe cognovero completam esse patris mei malitiam contra te, non annuntiem tibi. <span class="Versetto" id="S120_10">10&#160;</span>Responditque David ad Jonathan: Quis renuntiabit mihi, si quid forte responderit tibi pater tuus dure de me? <span class="Versetto" id="S120_11">11&#160;</span>Et ait Jonathas ad David: Veni, et egrediamur foras in agrum. Cumque exissent ambo in agrum, <span class="Versetto" id="S120_12">12&#160;</span>ait Jonathas ad David: Domine Deus Israël, si investigavero sententiam patris mei crastino vel perendie, et aliquid boni fuerit super David, et non statim misero ad te, et notum tibi fecero, <span class="Versetto" id="S120_13">13&#160;</span>hæc faciat Dominus Jonathæ, et hæc addat. Si autem perseveraverit patris mei malitia adversum te, revelabo aurem tuam, et dimittam te, ut vadas in pace, et sit Dominus tecum, sicut fuit cum patre meo. <span class="Versetto" id="S120_14">14&#160;</span>Et si vixero, facies mihi misericordiam Domini: si vero mortuus fuero, <span class="Versetto" id="S120_15">15&#160;</span>non auferes misericordiam tuam a domo mea usque in sempiternum, quando eradicaverit Dominus inimicos David, unumquemque de terra: auferat Jonathan de domo sua, et requirat Dominus de manu inimicorum David. <span class="Versetto" id="S120_16">16&#160;</span>Pepigit ergo Jonathas fœdus cum domo David: et requisivit Dominus de manu inimicorum David.<a href='#FN137'>†</a> <span class="Versetto" id="S120_17">17&#160;</span>Et addidit Jonathas dejerare David, eo quod diligeret illum: sicut enim animam suam, ita diligebat eum.<a href='#FN138'>‡</a> <span class="Versetto" id="S120_18">18&#160;</span>Dixitque ad eum Jonathas: Cras calendæ sunt, et requireris: <span class="Versetto" id="S120_19">19&#160;</span>requiretur enim sessio tua usque perendie. Descendes ergo festinus, et venies in locum ubi celandus es in die qua operari licet, et sedebis juxta lapidem cui nomen est Ezel. <span class="Versetto" id="S120_20">20&#160;</span>Et ego tres sagittas mittam juxta eum, et jaciam quasi exercens me ad signum. <span class="Versetto" id="S120_21">21&#160;</span>Mittam quoque et puerum, dicens ei: Vade, et affer mihi sagittas. <span class="Versetto" id="S120_22">22&#160;</span>Si dixero puero: Ecce sagittæ intra te sunt, tolle eas: tu veni ad me, quia pax tibi est, et nihil est mali, vivit Dominus. Si autem sic locutus fuero puero: Ecce sagittæ ultra te sunt: vade in pace, quia dimisit te Dominus. <span class="Versetto" id="S120_23">23&#160;</span>De verbo autem quod locuti sumus ego et tu, sit Dominus inter me et te usque in sempiternum. <span class="Versetto" id="S120_24">24&#160;</span>Absconditus est ergo David in agro, et venerunt calendæ, et sedit rex ad comedendum panem. <span class="Versetto" id="S120_25">25&#160;</span>Cumque sedisset rex super cathedram suam (secundum consuetudinem) quæ erat juxta parietem, surrexit Jonathas, et sedit Abner ex latere Saul: vacuusque apparuit locus David. <span class="Versetto" id="S120_26">26&#160;</span>Et non est locutus Saul quidquam in die illa: cogitabat enim quod forte evenisset ei, ut non esset mundus, nec purificatus. <span class="Versetto" id="S120_27">27&#160;</span>Cumque illuxisset dies secunda post calendas, rursus apparuit vacuus locus David. Dixitque Saul ad Jonathan filium suum: Cur non venit filius Isai nec heri nec hodie ad vescendum? <span class="Versetto" id="S120_28">28&#160;</span>Responditque Jonathas Sauli: Rogavit me obnixe ut iret in Bethlehem, <span class="Versetto" id="S120_29">29&#160;</span>et ait: Dimitte me, quoniam sacrificium solemne est in civitate, unus de fratribus meis accersivit me: nunc ergo si inveni gratiam in oculis tuis, vadam cito, et videbo fratres meos. Ob hanc causam non venit ad mensam regis. <span class="Versetto" id="S120_30">30&#160;</span>Iratus autem Saul adversum Jonathan, dixit ei: Fili mulieris virum ultro rapientis, numquid ignoro quia diligis filium Isai in confusionem tuam, et in confusionem ignominiosæ matris tuæ? <span class="Versetto" id="S120_31">31&#160;</span>Omnibus enim diebus quibus filius Isai vixerit super terram, non stabilieris tu, neque regnum tuum. Itaque jam nunc mitte, et adduc eum ad me: quia filius mortis est. <span class="Versetto" id="S120_32">32&#160;</span>Respondens autem Jonathas Sauli patri suo, ait: Quare morietur? quid fecit? <span class="Versetto" id="S120_33">33&#160;</span>Et arripuit Saul lanceam ut percuteret eum. Et intellexit Jonathas quod definitum esset a patre suo, ut interficeret David. <span class="Versetto" id="S120_34">34&#160;</span>Surrexit ergo Jonathas a mensa in ira furoris, et non comedit in die calendarum secunda panem. Contristatus est enim super David, eo quod confudisset eum pater suus. <span class="Versetto" id="S120_35">35&#160;</span>Cumque illuxisset mane, venit Jonathas in agrum juxta placitum David, et puer parvulus cum eo. <span class="Versetto" id="S120_36">36&#160;</span>Et ait ad puerum suum: Vade, et affer mihi sagittas quas ego jacio. Cumque puer cucurrisset, jecit aliam sagittam trans puerum. <span class="Versetto" id="S120_37">37&#160;</span>Venit itaque puer ad locum jaculi quod miserat Jonathas: et clamavit Jonathas post tergum pueri, et ait: Ecce ibi est sagitta porro ultra te. <span class="Versetto" id="S120_38">38&#160;</span>Clamavitque iterum Jonathas post tergum pueri, dicens: Festina velociter, ne steteris. Collegit autem puer Jonathæ sagittas, et attulit ad dominum suum: <span class="Versetto" id="S120_39">39&#160;</span>et quid ageretur, penitus ignorabat, tantummodo enim Jonathas et David rem noverant. <span class="Versetto" id="S120_40">40&#160;</span>Dedit ergo Jonathas arma sua puero, et dixit ei: Vade, et defer in civitatem. <span class="Versetto" id="S120_41">41&#160;</span>Cumque abiisset puer, surrexit David de loco qui vergebat ad austrum, et cadens pronus in terram, adoravit tertio: et osculantes se alterutrum, fleverunt pariter, David autem amplius. <span class="Versetto" id="S120_42">42&#160;</span>Dixit ergo Jonathas ad David: Vade in pace: quæcumque juravimus ambo in nomine Domini, dicentes: Dominus sit inter me et te, et inter semen meum et semen tuum usque in sempiternum. <span class="Versetto" id="S120_43">43&#160;</span>Et surrexit David, et abiit: sed et Jonathas ingressus est civitatem.</p>

  <p class='pT4' id='S121_0'>21</p>

  <p class='Normale'><span class="Versetto" id="S121_1">1&#160;</span>Venit autem David in Nobe ad Achimelech sacerdotem: et obstupuit Achimelech, eo quod venisset David. Et dixit ei: Quare tu solus, et nullus est tecum?<a href='#FN139'>*</a> <span class="Versetto" id="S121_2">2&#160;</span>Et ait David ad Achimelech sacerdotem: Rex præcepit mihi sermonem, et dixit: Nemo sciat rem propter quam missus es a me, et cujusmodi præcepta tibi dederim: nam et pueris condixi in illum et illum locum. <span class="Versetto" id="S121_3">3&#160;</span>Nunc ergo si quid habes ad manum, vel quinque panes, da mihi, aut quidquid inveneris. <span class="Versetto" id="S121_4">4&#160;</span>Et respondens sacerdos ad David, ait illi: Non habeo laicos panes ad manum, sed tantum panem sanctum: si mundi sunt pueri, maxime a mulieribus? <span class="Versetto" id="S121_5">5&#160;</span>Et respondit David sacerdoti, et dixit ei: Equidem, si de mulieribus agitur: continuimus nos ab heri et nudiustertius quando egrediebamur, et fuerunt vasa puerorum sancta. Porro via hæc polluta est, sed et ipsa hodie sanctificabitur in vasis.<a href='#FN140'>†</a> <span class="Versetto" id="S121_6">6&#160;</span>Dedit ergo ei sacerdos sanctificatum panem: neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi.<a href='#FN141'>‡</a> <span class="Versetto" id="S121_7">7&#160;</span>Erat autem ibi vir quidam de servis Saul in die illa, intus in tabernaculo Domini: et nomen ejus Doëg Idumæus, potentissimus pastorum Saul.<a href='#FN142'>§</a> <span class="Versetto" id="S121_8">8&#160;</span>Dixit autem David ad Achimelech: Si habes hic ad manum hastam aut gladium? quia gladium meum et arma mea non tuli mecum: sermo enim regis urgebat. <span class="Versetto" id="S121_9">9&#160;</span>Et dixit sacerdos: Ecce hic gladius Goliath Philisthæi, quem percussisti in Valle terebinthi: est involutus pallio post ephod: si istum vis tollere, tolle: neque enim hic est alius absque eo. Et ait David: Non est huic alter similis: da mihi eum. <span class="Versetto" id="S121_10">10&#160;</span>Surrexit itaque David, et fugit in die illa a facie Saul: et venit ad Achis regem Geth. <span class="Versetto" id="S121_11">11&#160;</span>Dixeruntque servi Achis ad eum cum vidissent David: Numquid non iste est David rex terræ? nonne huic cantabant per choros, dicentes: [Percussit Saul mille, et David decem millia?] <span class="Versetto" id="S121_12">12&#160;</span>Posuit autem David sermones istos in corde suo, et extimuit valde a facie Achis regis Geth. <span class="Versetto" id="S121_13">13&#160;</span>Et immutavit os suum coram eis, et collabebatur inter manus eorum: et impingebat in ostia portæ, defluebantque salivæ ejus in barbam. <span class="Versetto" id="S121_14">14&#160;</span>Et ait Achis ad servos suos: Vidistis hominem insanum: quare adduxistis eum ad me? <span class="Versetto" id="S121_15">15&#160;</span>an desunt nobis furiosi, quod introduxistis istum, ut fureret me præsente? hiccine ingredietur domum meam?</p>

  <p class='pT4' id='S122_0'>22</p>

  <p class='Normale'><span class="Versetto" id="S122_1">1&#160;</span>Abiit ergo David inde, et fugit in speluncam Odollam. Quod cum audissent fratres ejus, et omnis domus patris ejus, descenderunt ad eum illuc.<a href='#FN143'>*</a> <span class="Versetto" id="S122_2">2&#160;</span>Et convenerunt ad eum omnes qui erant in angustia constituti, et oppressi ære alieno, et amaro animo: et factus est eorum princeps, fueruntque cum eo quasi quadringenti viri.<a href='#FN144'>†</a> <span class="Versetto" id="S122_3">3&#160;</span>Et profectus est David inde in Maspha, quæ est Moab: et dixit ad regem Moab: Maneat, oro, pater meus et mater mea vobiscum, donec sciam quid faciat mihi Deus. <span class="Versetto" id="S122_4">4&#160;</span>Et reliquit eos ante faciem regis Moab: manseruntque apud eum cunctis diebus quibus David fuit in præsidio. <span class="Versetto" id="S122_5">5&#160;</span>Dixitque Gad propheta ad David: Noli manere in præsidio: proficiscere, et vade in terram Juda. Et profectus est David, et venit in saltum Haret.<a href='#FN145'>‡</a> <span class="Versetto" id="S122_6">6&#160;</span>Et audivit Saul quod apparuisset David, et viri qui erant cum eo. Saul autem cum maneret in Gabaa, et esset in nemore quod est in Rama, hastam manu tenens, cunctique servi ejus circumstarent eum, <span class="Versetto" id="S122_7">7&#160;</span>ait ad servos suos qui assistebant ei: Audite nunc, filii Jemini: numquid omnibus vobis dabit filius Isai agros et vineas, et universos vos faciet tribunos et centuriones? <span class="Versetto" id="S122_8">8&#160;</span>quoniam conjurastis omnes adversum me, et non est qui mihi renuntiet, maxime cum et filius meus fœdus inierit cum filio Isai. Non est qui vicem meam doleat ex vobis, nec qui annuntiet mihi: eo quod suscitaverit filius meus servum meum adversum me, insidiantem mihi usque hodie. <span class="Versetto" id="S122_9">9&#160;</span>Respondens autem Doëg Idumæus, qui assistebat, et erat primus inter servos Saul: Vidi, inquit, filium Isai in Nobe apud Achimelech filium Achitob sacerdotem. <span class="Versetto" id="S122_10">10&#160;</span>Qui consuluit pro eo Dominum, et cibaria dedit ei: sed et gladium Goliath Philisthæi dedit illi. <span class="Versetto" id="S122_11">11&#160;</span>Misit ergo rex ad accersendum Achimelech sacerdotem filium Achitob, et omnem domum patris ejus, sacerdotum qui erant in Nobe, qui universi venerunt ad regem. <span class="Versetto" id="S122_12">12&#160;</span>Et ait Saul ad Achimelech: Audi, fili Achitob. Qui respondit: Præsto sum, domine. <span class="Versetto" id="S122_13">13&#160;</span>Dixitque ad eum Saul: Quare conjurastis adversum me, tu et filius Isai, et dedisti ei panes et gladium, et consuluisti pro eo Deum, ut consurgeret adversum me, insidiator usque hodie permanens? <span class="Versetto" id="S122_14">14&#160;</span>Respondensque Achimelech regi, ait: Et quis in omnibus servis tuis sicut David, fidelis, et gener regis, et pergens ad imperium tuum, et gloriosus in domo tua? <span class="Versetto" id="S122_15">15&#160;</span>num hodie cœpi pro eo consulere Deum? absit hoc a me: ne suspicetur rex adversus servum suum rem hujuscemodi, in universa domo patris mei: non enim scivit servus tuus quidquam super hoc negotio, vel modicum vel grande. <span class="Versetto" id="S122_16">16&#160;</span>Dixitque rex: Morte morieris Achimelech, tu et omnis domus patris tui. <span class="Versetto" id="S122_17">17&#160;</span>Et ait rex emissariis qui circumstabant eum: Convertimini, et interficite sacerdotes Domini, nam manus eorum cum David est: scientes quod fugisset, et non indicaverunt mihi. Noluerunt autem servi regis extendere manus suas in sacerdotes Domini. <span class="Versetto" id="S122_18">18&#160;</span>Et ait rex ad Doëg: Convertere tu, et irrue in sacerdotes. Conversusque Doëg Idumæus, irruit in sacerdotes, et trucidavit in die illa octoginta quinque viros vestitos ephod lineo. <span class="Versetto" id="S122_19">19&#160;</span>Nobe autem civitatem sacerdotum percussit in ore gladii, viros et mulieres, et parvulos et lactentes, bovemque, et asinum, et ovem in ore gladii. <span class="Versetto" id="S122_20">20&#160;</span>Evadens autem unus filius Achimelech filii Achitob, cujus nomen erat Abiathar, fugit ad David, <span class="Versetto" id="S122_21">21&#160;</span>et annuntiavit ei quod occidisset Saul sacerdotes Domini. <span class="Versetto" id="S122_22">22&#160;</span>Et ait David ad Abiathar: Sciebam in die illa quod cum ibi esset Doëg Idumæus, procul dubio annuntiaret Sauli: ego sum reus omnium animarum patris tui. <span class="Versetto" id="S122_23">23&#160;</span>Mane mecum: ne timeas: si quis quæsierit animam meam, quæret et animam tuam, mecumque servaberis.</p>

  <p class='pT4' id='S123_0'>23</p>

  <p class='Normale'><span class="Versetto" id="S123_1">1&#160;</span>Et annuntiaverunt David, dicentes: Ecce Philisthiim oppugnant Ceilam et diripiunt areas. <span class="Versetto" id="S123_2">2&#160;</span>Consuluit ergo David Dominum, dicens: Num vadam, et percutiam Philisthæos istos? Et ait Dominus ad David: Vade, et percuties Philisthæos, et Ceilam salvabis. <span class="Versetto" id="S123_3">3&#160;</span>Et dixerunt viri qui erant cum David ad eum: Ecce nos hic in Judæa consistentes timemus: quanto magis si ierimus in Ceilam adversum agmina Philisthinorum? <span class="Versetto" id="S123_4">4&#160;</span>Rursum ergo David consuluit Dominum. Qui respondens, ait ei: Surge, et vade in Ceilam: ego enim tradam Philisthæos in manu tua. <span class="Versetto" id="S123_5">5&#160;</span>Abiit ergo David et viri ejus in Ceilam, et pugnavit adversum Philisthæos: et abegit jumenta eorum, et percussit eos plaga magna: et salvavit David habitatores Ceilæ. <span class="Versetto" id="S123_6">6&#160;</span>Porro eo tempore quo fugiebat Abiathar filius Achimelech ad David in Ceilam, ephod secum habens descenderat. <span class="Versetto" id="S123_7">7&#160;</span>Nuntiatum est autem Sauli quod venisset David in Ceilam: et ait Saul: Tradidit eum Deus in manus meas, conclususque est introgressus urbem, in qua portæ et seræ sunt. <span class="Versetto" id="S123_8">8&#160;</span>Et præcepit Saul omni populo ut ad pugnam descenderet in Ceilam, et obsideret David et viros ejus. <span class="Versetto" id="S123_9">9&#160;</span>Quod cum David rescisset quia præpararet ei Saul clam malum, dixit ad Abiathar sacerdotem: Applica ephod. <span class="Versetto" id="S123_10">10&#160;</span>Et ait David: Domine Deus Israël, audivit famam servus tuus, quod disponat Saul venire in Ceilam, ut evertat urbem propter me: <span class="Versetto" id="S123_11">11&#160;</span>si tradent me viri Ceilæ in manus ejus? et si descendet Saul, sicut audivit servus tuus? Domine Deus Israël, indica servo tuo. Et ait Dominus: Descendet.<a href='#FN146'>*</a> <span class="Versetto" id="S123_12">12&#160;</span>Dixitque David: Si tradent me viri Ceilæ, et viros qui sunt mecum, in manus Saul? Et dixit Dominus: Tradent. <span class="Versetto" id="S123_13">13&#160;</span>Surrexit ergo David et viri ejus quasi sexcenti, et egressi de Ceila, huc atque illuc vagabantur incerti: nuntiatumque est Sauli quod fugisset David de Ceila, et salvatus esset: quam ob rem dissimulavit exire. <span class="Versetto" id="S123_14">14&#160;</span>Morabatur autem David in deserto in locis firmissimis, mansitque in monte solitudinis Ziph, in monte opaco: quærebat eum tamen Saul cunctis diebus, et non tradidit eum Deus in manus ejus.<a href='#FN147'>†</a> <span class="Versetto" id="S123_15">15&#160;</span>Et vidit David quod egressus esset Saul ut quæreret animam ejus. Porro David erat in deserto Ziph in silva. <span class="Versetto" id="S123_16">16&#160;</span>Et surrexit Jonathas filius Saul, et abiit ad David in silvam, et confortavit manus ejus in Deo: dixitque ei: <span class="Versetto" id="S123_17">17&#160;</span>Ne timeas: neque enim inveniet te manus Saul patris mei, et tu regnabis super Israël, et ego ero tibi secundus: sed et Saul pater meus scit hoc. <span class="Versetto" id="S123_18">18&#160;</span>Percussit ergo uterque fœdus coram Domino: mansitque David in silva, Jonathas autem reversus est in domum suam. <span class="Versetto" id="S123_19">19&#160;</span>Ascenderunt autem Ziphæi ad Saul in Gabaa, dicentes: Nonne ecce David latitat apud nos in locis tutissimis silvæ, in colle Hachila, quæ est ad dexteram deserti? <span class="Versetto" id="S123_20">20&#160;</span>Nunc ergo, sicut desideravit anima tua ut descenderes, descende: nostrum autem erit ut tradamus eum in manus regis. <span class="Versetto" id="S123_21">21&#160;</span>Dixitque Saul: Benedicti vos a Domino, quia doluistis vicem meam. <span class="Versetto" id="S123_22">22&#160;</span>Abite ergo, oro, et diligentius præparate, et curiosius agite, et considerate locum ubi sit pes ejus, vel quis viderit eum ibi: recogitat enim de me, quod callide insidier ei. <span class="Versetto" id="S123_23">23&#160;</span>Considerate, et videte omnia latibula ejus in quibus absconditur: et revertimini ad me ad rem certam, ut vadam vobiscum. Quod si etiam in terram se abstruserit, perscrutabor eum in cunctis millibus Juda. <span class="Versetto" id="S123_24">24&#160;</span>At illi surgentes abierunt in Ziph ante Saul: David autem et viri ejus erant in deserto Maon, in campestribus ad dexteram Jesimon. <span class="Versetto" id="S123_25">25&#160;</span>Ivit ergo Saul et socii ejus ad quærendum eum. Et nuntiatum est David: statimque descendit ad petram, et versabatur in deserto Maon: quod cum audisset Saul, persecutus est David in deserto Maon. <span class="Versetto" id="S123_26">26&#160;</span>Et ibat Saul ad latus montis ex parte una: David autem et viri ejus erant in latere montis ex parte altera. Porro David desperabat se posse evadere a facie Saul: itaque Saul et viri ejus in modum coronæ cingebant David et viros ejus, ut caperent eos. <span class="Versetto" id="S123_27">27&#160;</span>Et nuntius venit ad Saul, dicens: Festina, et veni, quoniam infuderunt se Philisthiim super terram. <span class="Versetto" id="S123_28">28&#160;</span>Reversus est ergo Saul desistens persequi David, et perrexit in occursum Philisthinorum: propter hoc vocaverunt locum illum, Petram dividentem.</p>

  <p class='pT4' id='S124_0'>24</p>

  <p class='Normale'><span class="Versetto" id="S124_1">1&#160;</span>Ascendit ergo David inde: et habitavit in locis tutissimis Engaddi. <span class="Versetto" id="S124_2">2&#160;</span>Cumque reversus esset Saul, postquam persecutus est Philisthæos, nuntiaverunt ei, dicentes: Ecce David in deserto est Engaddi. <span class="Versetto" id="S124_3">3&#160;</span>Assumens ergo Saul tria millia electorum virorum ex omni Israël, perrexit ad investigandum David et viros ejus, etiam super abruptissimas petras, quæ solis ibicibus perviæ sunt. <span class="Versetto" id="S124_4">4&#160;</span>Et venit ad caulas ovium, quæ se offerebant vianti: eratque ibi spelunca, quam ingressus est Saul ut purgaret ventrem: porro David et viri ejus in interiore parte speluncæ latebant.<a href='#FN148'>*</a> <span class="Versetto" id="S124_5">5&#160;</span>Et dixerunt servi David ad eum: Ecce dies de qua locutus est Dominus ad te: Ego tradam tibi inimicum tuum, ut facias ei sicut placuerit in oculis tuis. Surrexit ergo David, et præcidit oram chlamydis Saul silenter. <span class="Versetto" id="S124_6">6&#160;</span>Post hæc percussit cor suum David, eo quod abscidisset oram chlamydis Saul. <span class="Versetto" id="S124_7">7&#160;</span>Dixitque ad viros suos: Propitius sit mihi Dominus, ne faciam hanc rem domino meo, christo Domini, ut mittam manum meam in eum: quia christus Domini est. <span class="Versetto" id="S124_8">8&#160;</span>Et confregit David viros suos sermonibus, et non permisit eos ut consurgerent in Saul: porro Saul exsurgens de spelunca, pergebat cœpto itinere. <span class="Versetto" id="S124_9">9&#160;</span>Surrexit autem et David post eum: et egressus de spelunca, clamavit post tergum Saul, dicens: Domine mi rex. Et respexit Saul post se: et inclinans se David pronus in terram adoravit, <span class="Versetto" id="S124_10">10&#160;</span>dixitque ad Saul: Quare audis verba hominum loquentium: David quærit malum adversum te? <span class="Versetto" id="S124_11">11&#160;</span>Ecce hodie viderunt oculi tui quod tradiderit te Dominus in manu mea in spelunca: et cogitavi ut occiderem te, sed pepercit tibi oculus meus: dixi enim: Non extendam manum meam in dominum meum, quia christus Domini est. <span class="Versetto" id="S124_12">12&#160;</span>Quin potius pater mi, vide, et cognosce oram chlamydis tuæ in manu mea: quoniam cum præscinderem summitatem chlamydis tuæ, nolui extendere manum meam in te: animadverte, et vide, quoniam non est in manu mea malum, neque iniquitas, neque peccavi in te: tu autem insidiaris animæ meæ ut auferas eam. <span class="Versetto" id="S124_13">13&#160;</span>Judicet Dominus inter me et te, et ulciscatur me Dominus ex te: manus autem mea non sit in te. <span class="Versetto" id="S124_14">14&#160;</span>Sicut et in proverbio antiquo dicitur: Ab impiis egredietur impietas: manus ergo mea non sit in te. <span class="Versetto" id="S124_15">15&#160;</span>Quem persequeris, rex Israël? quem persequeris? canem mortuum persequeris, et pulicem unum. <span class="Versetto" id="S124_16">16&#160;</span>Sit Dominus judex, et judicet inter me et te: et videat, et judicet causam meam, et eruat me de manu tua. <span class="Versetto" id="S124_17">17&#160;</span>Cum autem complesset David loquens sermones hujuscemodi ad Saul, dixit Saul: Numquid vox hæc tua est, fili mi David? Et levavit Saul vocem suam, et flevit: <span class="Versetto" id="S124_18">18&#160;</span>dixitque ad David: Justior tu es quam ego: tu enim tribuisti mihi bona, ego autem reddidi tibi mala. <span class="Versetto" id="S124_19">19&#160;</span>Et tu indicasti hodie quæ feceris mihi bona: quomodo tradiderit me Dominus in manum tuam, et non occideris me. <span class="Versetto" id="S124_20">20&#160;</span>Quis enim cum invenerit inimicum suum, dimittet eum in via bona? sed Dominus reddat tibi vicissitudinem hanc pro eo quod hodie operatus es in me. <span class="Versetto" id="S124_21">21&#160;</span>Et nunc quia scio quod certissime regnaturus sis, et habiturus in manu tua regnum Israël: <span class="Versetto" id="S124_22">22&#160;</span>jura mihi in Domino, ne deleas semen meum post me, neque auferas nomen meum de domo patris mei. <span class="Versetto" id="S124_23">23&#160;</span>Et juravit David Sauli. Abiit ergo Saul in domum suam: et David et viri ejus ascenderunt ad tutiora loca.</p>

  <p class='pT4' id='S125_0'>25</p>

  <p class='Normale'><span class="Versetto" id="S125_1">1&#160;</span>Mortuus est autem Samuel, et congregatus est universus Israël, et planxerunt eum, et sepelierunt eum in domo sua in Ramatha. Consurgensque David descendit in desertum Pharan.<a href='#FN149'>*</a> <span class="Versetto" id="S125_2">2&#160;</span>Erat autem vir quispiam in solitudine Maon, et possessio ejus in Carmelo, et homo ille magnus nimis: erantque ei oves tria millia, et mille capræ: et accidit ut tonderetur grex ejus in Carmelo. <span class="Versetto" id="S125_3">3&#160;</span>Nomen autem viri illius erat Nabal. Et nomen uxoris ejus Abigail: eratque mulier illa prudentissima, et speciosa: porro vir ejus durus, et pessimus, et malitiosus: erat autem de genere Caleb.<a href='#FN150'>†</a> <span class="Versetto" id="S125_4">4&#160;</span>Cum ergo audisset David in deserto quod tonderet Nabal gregem suum, <span class="Versetto" id="S125_5">5&#160;</span>misit decem juvenes, et dixit eis: Ascendite in Carmelum, et venietis ad Nabal, et salutabitis eum ex nomine meo pacifice. <span class="Versetto" id="S125_6">6&#160;</span>Et dicetis: Sit fratribus meis et tibi pax, et domui tuæ pax, et omnibus, quæcumque habes, sit pax. <span class="Versetto" id="S125_7">7&#160;</span>Audivi quod tonderent pastores tui, qui erant nobiscum in deserto: numquam eis molesti fuimus, nec aliquando defuit quidquam eis de grege, omni tempore quo fuerunt nobiscum in Carmelo. <span class="Versetto" id="S125_8">8&#160;</span>Interroga pueros tuos, et indicabunt tibi. Nunc ergo inveniant pueri tui gratiam in oculis tuis: in die enim bona venimus: quodcumque invenerit manus tua, da servis tuis, et filio tuo David. <span class="Versetto" id="S125_9">9&#160;</span>Cumque venissent pueri David, locuti sunt ad Nabal omnia verba hæc ex nomine David: et siluerunt. <span class="Versetto" id="S125_10">10&#160;</span>Respondens autem Nabal pueris David, ait: Quis est David? et quis est filius Isai? hodie increverunt servi qui fugiunt dominos suos. <span class="Versetto" id="S125_11">11&#160;</span>Tollam ergo panes meos, et aquas meas, et carnes pecorum quæ occidi tonsoribus meis, et dabo viris quos nescio unde sint? <span class="Versetto" id="S125_12">12&#160;</span>Regressi sunt itaque pueri David per viam suam, et reversi venerunt, et nuntiaverunt ei omnia verba quæ dixerat. <span class="Versetto" id="S125_13">13&#160;</span>Tunc ait David pueris suis: Accingatur unusquisque gladio suo. Et accincti sunt singuli gladiis suis, accinctusque est et David ense suo: et secuti sunt David quasi quadringenti viri: porro ducenti remanserunt ad sarcinas. <span class="Versetto" id="S125_14">14&#160;</span>Abigail autem uxori Nabal nuntiavit unus de pueris suis, dicens: Ecce David misit nuntios de deserto, ut benedicerent domino nostro: et aversatus est eos. <span class="Versetto" id="S125_15">15&#160;</span>Homines isti boni satis fuerant nobis, et non molesti: nec quidquam aliquando periit omni tempore quo fuimus conversati cum eis in deserto: <span class="Versetto" id="S125_16">16&#160;</span>pro muro erant nobis tam in nocte quam in die, omnibus diebus quibus pavimus apud eos greges. <span class="Versetto" id="S125_17">17&#160;</span>Quam ob rem considera, et recogita quid facias: quoniam completa est malitia adversum virum tuum, et adversum domum tuam, et ipse est filius Belial, ita ut nemo possit ei loqui. <span class="Versetto" id="S125_18">18&#160;</span>Festinavit igitur Abigail, et tulit ducentos panes, et duos utres vini, et quinque arietes coctos, et quinque sata polentæ, et centum ligaturas uvæ passæ, et ducentas massas caricarum, et posuit super asinos:<a href='#FN151'>‡</a> <span class="Versetto" id="S125_19">19&#160;</span>dixitque pueris suis: Præcedite me: ecce ego post tergum sequar vos: viro autem suo Nabal non indicavit. <span class="Versetto" id="S125_20">20&#160;</span>Cum ergo ascendisset asinum, et descenderet ad radices montis, David et viri ejus descendebant in occursum ejus: quibus et illa occurrit. <span class="Versetto" id="S125_21">21&#160;</span>Et ait David: Vere frustra servavi omnia quæ hujus erant in deserto, et non periit quidquam de cunctis quæ ad eum pertinebant: et reddidit mihi malum pro bono. <span class="Versetto" id="S125_22">22&#160;</span>Hæc faciat Deus inimicis David, et hæc addat, si reliquero de omnibus quæ ad ipsum pertinent usque mane mingentem ad parietem. <span class="Versetto" id="S125_23">23&#160;</span>Cum autem vidisset Abigail David, festinavit, et descendit de asino, et procidit coram David super faciem suam, et adoravit super terram, <span class="Versetto" id="S125_24">24&#160;</span>et cecidit ad pedes ejus, et dixit: In me sit, domine mi, hæc iniquitas: loquatur, obsecro, ancilla tua in auribus tuis, et audi verba famulæ tuæ. <span class="Versetto" id="S125_25">25&#160;</span>Ne ponat, oro, dominus meus rex cor suum super virum istum iniquum Nabal: quoniam secundum nomen suum stultus est, et stultitia est cum eo: ego autem ancilla tua non vidi pueros tuos, domine mi, quos misisti. <span class="Versetto" id="S125_26">26&#160;</span>Nunc ergo, domine mi, vivit Dominus, et vivit anima tua, qui prohibuit te ne venires in sanguinem, et salvavit manum tuam tibi: et nunc fiant sicut Nabal inimici tui, et qui quærunt domino meo malum. <span class="Versetto" id="S125_27">27&#160;</span>Quapropter suscipe benedictionem hanc, quam attulit ancilla tua tibi domino meo, et da pueris qui sequuntur te dominum meum. <span class="Versetto" id="S125_28">28&#160;</span>Aufer iniquitatem famulæ tuæ: faciens enim faciet Dominus tibi domino meo domum fidelem, quia prælia Domini, domine mi, tu præliaris: malitia ergo non inveniatur in te omnibus diebus vitæ tuæ. <span class="Versetto" id="S125_29">29&#160;</span>Si enim surrexerit aliquando homo persequens te, et quærens animam tuam, erit anima domini mei custodita quasi in fasciculo viventium apud Dominum Deum tuum: porro inimicorum tuorum anima rotabitur, quasi in impetu et circulo fundæ.<a href='#FN152'>§</a> <span class="Versetto" id="S125_30">30&#160;</span>Cum ergo fecerit Dominus tibi domino meo omnia quæ locutus est bona de te, et constituerit te ducem super Israël, <span class="Versetto" id="S125_31">31&#160;</span>non erit tibi hoc in singultum, et in scrupulum cordis domino meo, quod effuderis sanguinem innoxium, aut ipse te ultus fueris: et cum benefecerit Dominus domino meo, recordaberis ancillæ tuæ. <span class="Versetto" id="S125_32">32&#160;</span>Et ait David ad Abigail: Benedictus Dominus Deus Israël, qui misit hodie te in occursum meum, et benedictum eloquium tuum, <span class="Versetto" id="S125_33">33&#160;</span>et benedicta tu, quæ prohibuisti me hodie ne irem ad sanguinem, et ulciscerer me manu mea. <span class="Versetto" id="S125_34">34&#160;</span>Alioquin vivit Dominus Deus Israël, qui prohibuit me ne malum facerem tibi: nisi cito venisses in occursum mihi, non remansisset Nabal usque ad lucem matutinam mingens ad parietem. <span class="Versetto" id="S125_35">35&#160;</span>Suscepit ergo David de manu ejus omnia quæ attulerat ei, dixitque ei: Vade pacifice in domum tuam: ecce audivi vocem tuam, et honoravi faciem tuam. <span class="Versetto" id="S125_36">36&#160;</span>Venit autem Abigail ad Nabal: et ecce erat ei convivium in domo ejus quasi convivium regis, et cor Nabal jucundum: erat enim ebrius nimis: et non indicavit ei verbum pusillum aut grande usque mane. <span class="Versetto" id="S125_37">37&#160;</span>Diluculo autem cum digessisset vinum Nabal, indicavit ei uxor sua verba hæc: et emortuum est cor ejus intrinsecus, et factus est quasi lapis.<a href='#FN153'>**</a> <span class="Versetto" id="S125_38">38&#160;</span>Cumque pertransissent decem dies, percussit Dominus Nabal, et mortuus est. <span class="Versetto" id="S125_39">39&#160;</span>Quod cum audisset David mortuum Nabal, ait: Benedictus Dominus, qui judicavit causam opprobrii mei de manu Nabal, et servum suum custodivit a malo, et malitiam Nabal reddidit Dominus in caput ejus. Misit ergo David, et locutus est ad Abigail, ut sumeret eam sibi in uxorem. <span class="Versetto" id="S125_40">40&#160;</span>Et venerunt pueri David ad Abigail in Carmelum, et locuti sunt ad eam, dicentes: David misit nos ad te, ut accipiat te sibi in uxorem. <span class="Versetto" id="S125_41">41&#160;</span>Quæ consurgens, adoravit prona in terram, et ait: Ecce famula tua sit in ancillam, ut lavet pedes servorum domini mei. <span class="Versetto" id="S125_42">42&#160;</span>Et festinavit, et surrexit Abigail, et ascendit super asinum, et quinque puellæ ierunt cum ea, pedissequæ ejus, et secuta est nuntios David: et facta est illi uxor. <span class="Versetto" id="S125_43">43&#160;</span>Sed et Achinoam accepit David de Jezraël: et fuit utraque uxor ejus. <span class="Versetto" id="S125_44">44&#160;</span>Saul autem dedit Michol filiam suam, uxorem David, Phalti filio Lais, qui erat de Gallim.<a href='#FN154'>††</a></p>

  <p class='pT4' id='S126_0'>26</p>

  <p class='Normale'><span class="Versetto" id="S126_1">1&#160;</span>Et venerunt Ziphæi ad Saul in Gabaa, dicentes: Ecce David absconditus est in colle Hachila, quæ est ex adverso solitudinis.<a href='#FN155'>*</a> <span class="Versetto" id="S126_2">2&#160;</span>Et surrexit Saul, et descendit in desertum Ziph, et cum eo tria millia virorum de electis Israël, ut quæreret David in deserto Ziph. <span class="Versetto" id="S126_3">3&#160;</span>Et castrametatus est Saul in Gabaa Hachila, quæ erat ex adverso solitudinis in via: David autem habitabat in deserto. Videns autem quod venisset Saul post se in desertum, <span class="Versetto" id="S126_4">4&#160;</span>misit exploratores, et didicit quod illuc venisset certissime. <span class="Versetto" id="S126_5">5&#160;</span>Et surrexit David clam, et venit ad locum ubi erat Saul: cumque vidisset locum in quo dormiebat Saul, et Abner filius Ner, princeps militiæ ejus, et Saulem dormientem in tentorio, et reliquum vulgus per circuitum ejus, <span class="Versetto" id="S126_6">6&#160;</span>ait David ad Achimelech Hethæum, et Abisai filium Sarviæ fratrem Joab, dicens: Quis descendet mecum ad Saul in castra? Dixitque Abisai: Ego descendam tecum. <span class="Versetto" id="S126_7">7&#160;</span>Venerunt ergo David et Abisai ad populum nocte, et invenerunt Saul jacentem et dormientem in tentorio, et hastam fixam in terra ad caput ejus: Abner autem et populum dormientes in circuitu ejus. <span class="Versetto" id="S126_8">8&#160;</span>Dixitque Abisai ad David: Conclusit Deus inimicum tuum hodie in manus tuas: nunc ergo perfodiam eum lancea in terra semel, et secundo opus non erit. <span class="Versetto" id="S126_9">9&#160;</span>Et dixit David ad Abisai: Ne interficias eum: quis enim extendet manum suam in christum Domini, et innocens erit? <span class="Versetto" id="S126_10">10&#160;</span>Et dixit David: Vivit Dominus, quia nisi Dominus percusserit eum, aut dies ejus venerit ut moriatur, aut in prælium descendens perierit: <span class="Versetto" id="S126_11">11&#160;</span>propitius sit mihi Dominus ne extendam manum meam in christum Domini. Nunc igitur tolle hastam quæ est ad caput ejus, et scyphum aquæ, et abeamus. <span class="Versetto" id="S126_12">12&#160;</span>Tulit igitur David hastam, et scyphum aquæ qui erat ad caput Saul, et abierunt: et non erat quisquam qui videret, et intelligeret, et evigilaret, sed omnes dormiebant, quia sopor Domini irruerat super eos. <span class="Versetto" id="S126_13">13&#160;</span>Cumque transisset David ex adverso, et stetisset in vertice montis de longe, et esset grande intervallum inter eos, <span class="Versetto" id="S126_14">14&#160;</span>clamavit David ad populum, et ad Abner filium Ner, dicens: Nonne respondebis, Abner? Et respondens Abner, ait: Quis es tu, qui clamas, et inquietas regem? <span class="Versetto" id="S126_15">15&#160;</span>Et ait David ad Abner: Numquid non vir tu es? et quis alius similis tui in Israël? quare ergo non custodisti dominum tuum regem? ingressus est enim unus de turba ut interficeret regem dominum tuum. <span class="Versetto" id="S126_16">16&#160;</span>Non est bonum hoc, quod fecisti: vivit Dominus, quoniam filii mortis estis vos, qui non custodistis dominum vestrum, christum Domini: nunc ergo vide ubi sit hasta regis, et ubi sit scyphus aquæ qui erat ad caput ejus. <span class="Versetto" id="S126_17">17&#160;</span>Cognovit autem Saul vocem David, et dixit: Numquid vox hæc tua, fili mi David? Et ait David: Vox mea, domine mi rex. <span class="Versetto" id="S126_18">18&#160;</span>Et ait: Quam ob causam dominus meus persequitur servum suum? quid feci? aut quod est malum in manu mea? <span class="Versetto" id="S126_19">19&#160;</span>Nunc ergo audi, oro, domine mi rex, verba servi tui: si Dominus incitat te adversum me, odoretur sacrificium: si autem filii hominum, maledicti sunt in conspectu Domini qui ejecerunt me hodie ut non habitem in hæreditate Domini, dicentes: Vade, servi diis alienis. <span class="Versetto" id="S126_20">20&#160;</span>Et nunc non effundatur sanguis meus in terram coram Domino: quia egressus est rex Israël ut quærat pulicem unum, sicut persequitur perdix in montibus. <span class="Versetto" id="S126_21">21&#160;</span>Et ait Saul: Peccavi: revertere, fili mi David: nequaquam enim ultra tibi malefaciam, eo quod pretiosa fuerit anima mea in oculis tuis hodie: apparet enim quod stulte egerim, et ignoraverim multa nimis. <span class="Versetto" id="S126_22">22&#160;</span>Et respondens David, ait: Ecce hasta regis: transeat unus de pueris regis, et tollat eam. <span class="Versetto" id="S126_23">23&#160;</span>Dominus autem retribuet unicuique secundum justitiam suam et fidem: tradidit enim te Dominus hodie in manum meam, et nolui extendere manum meam in christum Domini. <span class="Versetto" id="S126_24">24&#160;</span>Et sicut magnificata est anima tua hodie in oculis meis, sic magnificetur anima mea in oculis Domini, et liberet me de omni angustia. <span class="Versetto" id="S126_25">25&#160;</span>Ait ergo Saul ad David: Benedictus tu, fili mi David: et quidem faciens facies, et potens poteris. Abiit autem David in viam suam, et Saul reversus est in locum suum.</p>

  <p class='pT4' id='S127_0'>27</p>

  <p class='Normale'><span class="Versetto" id="S127_1">1&#160;</span>Et ait David in corde suo: Aliquando incidam una die in manus Saul: nonne melius est ut fugiam, et salver in terra Philisthinorum, ut desperet Saul, cessetque me quærere in cunctis finibus Israël? fugiam ergo manus ejus. <span class="Versetto" id="S127_2">2&#160;</span>Et surrexit David, et abiit ipse, et sexcenti viri cum eo, ad Achis filium Maoch regem Geth. <span class="Versetto" id="S127_3">3&#160;</span>Et habitavit David cum Achis in Geth, ipse et viri ejus: vir et domus ejus: et David, et duæ uxores ejus, Achinoam Jezrahelitis, et Abigail uxor Nabal Carmeli. <span class="Versetto" id="S127_4">4&#160;</span>Et nuntiatum est Sauli quod fugisset David in Geth, et non addidit ultra quærere eum. <span class="Versetto" id="S127_5">5&#160;</span>Dixit autem David ad Achis: Si inveni gratiam in oculis tuis, detur mihi locus in una urbium regionis hujus, ut habitem ibi: cur enim manet servus tuus in civitate regis tecum? <span class="Versetto" id="S127_6">6&#160;</span>Dedit itaque ei Achis in die illa Siceleg: propter quam causam facta est Siceleg regum Juda usque in diem hanc. <span class="Versetto" id="S127_7">7&#160;</span>Fuit autem numerus dierum quibus habitavit David in regione Philisthinorum, quatuor mensium. <span class="Versetto" id="S127_8">8&#160;</span>Et ascendit David et viri ejus, et agebant prædas de Gessuri, et de Gerzi, et de Amalecitis: hi enim pagi habitabantur in terra antiquitus, euntibus Sur usque ad terram Ægypti.<a href='#FN156'>*</a> <span class="Versetto" id="S127_9">9&#160;</span>Et percutiebat David omnem terram, nec relinquebat viventem virum et mulierem: tollensque oves, et boves, et asinos, et camelos, et vestes, revertebatur, et veniebat ad Achis. <span class="Versetto" id="S127_10">10&#160;</span>Dicebat autem ei Achis: In quem irruisti hodie? Respondebat David: Contra meridiem Judæ, et contra meridiem Jerameel, et contra meridiem Ceni. <span class="Versetto" id="S127_11">11&#160;</span>Virum et mulierem non vivificabat David, nec adducebat in Geth, dicens: Ne forte loquantur adversum nos: Hæc fecit David: et hoc erat decretum illi omnibus diebus quibus habitavit in regione Philisthinorum. <span class="Versetto" id="S127_12">12&#160;</span>Credidit ergo Achis David, dicens: Multa mala operatus est contra populum suum Israël: erit igitur mihi servus sempiternus.</p>

  <p class='pT4' id='S128_0'>28</p>

  <p class='Normale'><span class="Versetto" id="S128_1">1&#160;</span>Factum est autem in diebus illis, congregaverunt Philisthiim agmina sua, ut præpararentur ad bellum contra Israël: dixitque Achis ad David: Sciens nunc scito quoniam mecum egredieris in castris, tu et viri tui. <span class="Versetto" id="S128_2">2&#160;</span>Dixitque David ad Achis: Nunc scies quæ facturus est servus tuus. Et ait Achis ad David: Et ego custodem capitis mei ponam te cunctis diebus. <span class="Versetto" id="S128_3">3&#160;</span>Samuel autem mortuus est, planxitque eum omnis Israël, et sepelierunt eum in Ramatha urbe sua. Et Saul abstulit magos et hariolos de terra.<a href='#FN157'>*</a> <span class="Versetto" id="S128_4">4&#160;</span>Congregatique sunt Philisthiim, et venerunt, et castrametati sunt in Sunam: congregavit autem et Saul universum Israël, et venit in Gelboë. <span class="Versetto" id="S128_5">5&#160;</span>Et vidit Saul castra Philisthiim, et timuit, et expavit cor ejus nimis. <span class="Versetto" id="S128_6">6&#160;</span>Consuluitque Dominum, et non respondit ei neque per somnia, neque per sacerdotes, neque per prophetas.<a href='#FN158'>†</a> <span class="Versetto" id="S128_7">7&#160;</span>Dixitque Saul servis suis: Quærite mihi mulierem habentem pythonem, et vadam ad eam, et sciscitabor per illam. Et dixerunt servi ejus ad eum: Est mulier pythonem habens in Endor. <span class="Versetto" id="S128_8">8&#160;</span>Mutavit ergo habitum suum, vestitusque est aliis vestimentis, et abiit ipse, et duo viri cum eo: veneruntque ad mulierem nocte, et ait illi: Divina mihi in pythone, et suscita mihi quem dixero tibi. <span class="Versetto" id="S128_9">9&#160;</span>Et ait mulier ad eum: Ecce, tu nosti quanta fecerit Saul, et quomodo eraserit magos et hariolos de terra: quare ergo insidiaris animæ meæ, ut occidar?<a href='#FN159'>‡</a> <span class="Versetto" id="S128_10">10&#160;</span>Et juravit ei Saul in Domino, dicens: Vivit Dominus, quia non eveniet tibi quidquam mali propter hanc rem. <span class="Versetto" id="S128_11">11&#160;</span>Dixitque ei mulier: Quem suscitabo tibi? Qui ait: Samuelem mihi suscita.<a href='#FN160'>§</a> <span class="Versetto" id="S128_12">12&#160;</span>Cum autem vidisset mulier Samuelem, exclamavit voce magna, et dixit ad Saul: Quare imposuisti mihi? tu es enim Saul. <span class="Versetto" id="S128_13">13&#160;</span>Dixitque ei rex: Noli timere: quid vidisti? Et ait mulier ad Saul: Deos vidi ascendentes de terra. <span class="Versetto" id="S128_14">14&#160;</span>Dixitque ei: Qualis est forma ejus? Quæ ait: Vir senex ascendit, et ipse amictus est pallio. Et intellexit Saul quod Samuel esset, et inclinavit se super faciem suam in terra, et adoravit. <span class="Versetto" id="S128_15">15&#160;</span>Dixit autem Samuel ad Saul: Quare inquietasti me ut suscitarer? Et ait Saul: Coarctor nimis: siquidem Philisthiim pugnant adversum me, et Deus recessit a me, et exaudire me noluit neque in manu prophetarum, neque per somnia: vocavi ergo te, ut ostenderes mihi quid faciam. <span class="Versetto" id="S128_16">16&#160;</span>Et ait Samuel: Quid interrogas me, cum Dominus recesserit a te, et transierit ad æmulum tuum? <span class="Versetto" id="S128_17">17&#160;</span>Faciet enim tibi Dominus sicut locutus est in manu mea, et scindet regnum tuum de manu tua et dabit illud proximo tuo David: <span class="Versetto" id="S128_18">18&#160;</span>quia non obedisti voci Domini, neque fecisti iram furoris ejus in Amalec: idcirco quod pateris, fecit tibi Dominus hodie. <span class="Versetto" id="S128_19">19&#160;</span>Et dabit Dominus etiam Israël tecum in manus Philisthiim: cras autem tu et filii tui mecum eritis: sed et castra Israël tradet Dominus in manus Philisthiim. <span class="Versetto" id="S128_20">20&#160;</span>Statimque Saul cecidit porrectus in terram: extimuerat enim verba Samuelis, et robur non erat in eo, quia non comederat panem tota die illa. <span class="Versetto" id="S128_21">21&#160;</span>Ingressa est itaque mulier illa ad Saul (conturbatus enim erat valde), dixitque ad eum: Ecce obedivit ancilla tua voci tuæ, et posui animam meam in manu mea: et audivi sermones tuos, quos locutus es ad me. <span class="Versetto" id="S128_22">22&#160;</span>Nunc igitur audi et tu vocem ancillæ tuæ, et ponam coram te buccellam panis, ut comedens convalescas, et possis iter agere. <span class="Versetto" id="S128_23">23&#160;</span>Qui renuit, et ait: Non comedam. Coëgerunt autem eum servi sui et mulier, et tandem audita voce eorum surrexit de terra, et sedit super lectum. <span class="Versetto" id="S128_24">24&#160;</span>Mulier autem illa habebat vitulum pascualem in domo, et festinavit, et occidit eum: tollensque farinam, miscuit eam, et coxit azyma, <span class="Versetto" id="S128_25">25&#160;</span>et posuit ante Saul et ante servos ejus. Qui cum comedissent, surrexerunt, et ambulaverunt per totam noctem illam.</p>

  <p class='pT4' id='S129_0'>29</p>

  <p class='Normale'><span class="Versetto" id="S129_1">1&#160;</span>Congregata sunt ergo Philisthiim universa agmina in Aphec: sed et Israël castrametatus est super fontem qui erat in Jezrahel. <span class="Versetto" id="S129_2">2&#160;</span>Et satrapæ quidem Philisthiim incedebant in centuriis et millibus: David autem et viri ejus erant in novissimo agmine cum Achis. <span class="Versetto" id="S129_3">3&#160;</span>Dixeruntque principes Philisthiim ad Achis: Quid sibi volunt Hebræi isti? Et ait Achis ad principes Philisthiim: Num ignoratis David, qui fuit servus Saul regis Israël, et est apud me multis diebus, vel annis, et non inveni in eo quidquam ex die qua transfugit ad me usque ad diem hanc? <span class="Versetto" id="S129_4">4&#160;</span>Irati sunt autem adversus eum principes Philisthiim, et dixerunt ei: Revertatur vir iste, et sedeat in loco suo in quo constituisti eum, et non descendat nobiscum in prælium, ne fiat nobis adversarius, cum præliari cœperimus: quomodo enim aliter poterit placare dominum suum, nisi in capitibus nostris? <span class="Versetto" id="S129_5">5&#160;</span>Nonne iste est David, cui cantabant in choris, dicentes: [Percussit Saul in millibus suis, et David in decem millibus suis?]<a href='#FN161'>*</a> <span class="Versetto" id="S129_6">6&#160;</span>Vocavit ergo Achis David, et ait ei: Vivit Dominus, quia rectus es tu, et bonus in conspectu meo: et exitus tuus, et introitus tuus mecum est in castris: et non inveni in te quidquam mali ex die qua venisti ad me usque in diem hanc: sed satrapis non places. <span class="Versetto" id="S129_7">7&#160;</span>Revertere ergo, et vade in pace, et non offendas oculos satraparum Philisthiim. <span class="Versetto" id="S129_8">8&#160;</span>Dixitque David ad Achis: Quid enim feci, et quid invenisti in me servo tuo, a die qua fui in conspectu tuo usque in diem hanc, ut non veniam et pugnem contra inimicos domini mei regis? <span class="Versetto" id="S129_9">9&#160;</span>Respondens autem Achis, locutus est ad David: Scio quia bonus es tu in oculis meis, sicut angelus Dei: sed principes Philisthinorum dixerunt: Non ascendet nobiscum in prælium. <span class="Versetto" id="S129_10">10&#160;</span>Igitur consurge mane tu, et servi domini tui qui venerunt tecum: et cum de nocte surrexeritis, et cœperit dilucescere, pergite. <span class="Versetto" id="S129_11">11&#160;</span>Surrexit itaque de nocte David, ipse et viri ejus, ut proficiscerentur mane, et reverterentur ad terram Philisthiim: Philisthiim autem ascenderunt in Jezrahel.</p>

  <p class='pT4' id='S130_0'>30</p>

  <p class='Normale'><span class="Versetto" id="S130_1">1&#160;</span>Cumque venissent David et viri ejus in Siceleg die tertia, Amalecitæ impetum fecerant ex parte australi in Siceleg, et percusserant Siceleg, et succenderant eam igni.<a href='#FN162'>*</a> <span class="Versetto" id="S130_2">2&#160;</span>Et captivas duxerant mulieres ex ea, a minimo usque ad magnum: et non interfecerant quemquam, sed secum duxerant, et pergebant itinere suo. <span class="Versetto" id="S130_3">3&#160;</span>Cum ergo venissent David et viri ejus ad civitatem, et invenissent eam succensam igni, et uxores suas, et filios suos et filias, ductas esse captivas, <span class="Versetto" id="S130_4">4&#160;</span>levaverunt David et populus qui erat cum eo voces suas, et planxerunt donec deficerent in eis lacrimæ. <span class="Versetto" id="S130_5">5&#160;</span>Siquidem et duæ uxores David captivæ ductæ fuerant, Achinoam Jezrahelites, et Abigail uxor Nabal Carmeli. <span class="Versetto" id="S130_6">6&#160;</span>Et contristatus est David valde: volebat enim eum populus lapidare, quia amara erat anima uniuscujusque viri super filiis suis et filiabus: confortatus est autem David in Domino Deo suo. <span class="Versetto" id="S130_7">7&#160;</span>Et ait ad Abiathar sacerdotem filium Achimelech: Applica ad me ephod. Et applicavit Abiathar ephod ad David. <span class="Versetto" id="S130_8">8&#160;</span>Et consuluit David Dominum, dicens: Persequar latrunculos hos, et comprehendam eos, an non? Dixitque ei Dominus: Persequere: absque dubio enim comprehendes eos, et excuties prædam. <span class="Versetto" id="S130_9">9&#160;</span>Abiit ergo David, ipse et sexcenti viri qui erant cum eo, et venerunt usque ad torrentem Besor: et lassi quidam substiterunt. <span class="Versetto" id="S130_10">10&#160;</span>Persecutus est autem David ipse, et quadringenti viri: substiterant enim ducenti, qui lassi transire non poterant torrentem Besor. <span class="Versetto" id="S130_11">11&#160;</span>Et invenerunt virum ægyptium in agro, et adduxerunt eum ad David: dederuntque ei panem ut comederet, et biberet aquam, <span class="Versetto" id="S130_12">12&#160;</span>sed et fragmen massæ caricarum, et duas ligaturas uvæ passæ. Quæ cum comedisset, reversus est spiritus ejus, et refocillatus est: non enim comederat panem, neque biberat aquam, tribus diebus et tribus noctibus. <span class="Versetto" id="S130_13">13&#160;</span>Dixit itaque ei David: Cujus es tu? vel unde? et quo pergis? Qui ait: Puer ægyptius ego sum, servus viri Amalecitæ: dereliquit autem me dominus meus, quia ægrotare cœpi nudiustertius. <span class="Versetto" id="S130_14">14&#160;</span>Siquidem nos erupimus ad australem plagam Cerethi, et contra Judam, et ad meridiem Caleb, et Siceleg succendimus igni. <span class="Versetto" id="S130_15">15&#160;</span>Dixitque ei David: Potes me ducere ad cuneum istum? Qui ait: Jura mihi per Deum quod non occidas me, et non tradas me in manus domini mei, et ego ducam te ad cuneum istum. Et juravit ei David. <span class="Versetto" id="S130_16">16&#160;</span>Qui cum duxisset eum, ecce illi discumbebant super faciem universæ terræ comedentes et bibentes, et quasi festum celebrantes diem, pro cuncta præda et spoliis quæ ceperant de terra Philisthiim et de terra Juda. <span class="Versetto" id="S130_17">17&#160;</span>Et percussit eos David a vespere usque ad vesperam alterius diei, et non evasit ex eis quisquam, nisi quadringenti viri adolescentes, qui ascenderant camelos et fugerant. <span class="Versetto" id="S130_18">18&#160;</span>Eruit ergo David omnia quæ tulerant Amalecitæ, et duas uxores suas eruit. <span class="Versetto" id="S130_19">19&#160;</span>Nec defuit quidquam a parvo usque ad magnum, tam de filiis quam de filiabus, et de spoliis, et quæcumque rapuerant: omnia reduxit David. <span class="Versetto" id="S130_20">20&#160;</span>Et tulit universos greges et armenta, et minavit ante faciem suam: dixeruntque: Hæc est præda David. <span class="Versetto" id="S130_21">21&#160;</span>Venit autem David ad ducentos viros qui lassi substiterant, nec sequi potuerant David, et residere eos jusserat in torrente Besor: qui egressi sunt obviam David et populo qui erat cum eo. Accedens autem David ad populum, salutavit eos pacifice.<a href='#FN163'>†</a> <span class="Versetto" id="S130_22">22&#160;</span>Respondensque omnis vir pessimus et iniquus de viris qui ierant cum David, dixit: Quia non venerunt nobiscum, non dabimus eis quidquam de præda quam eruimus: sed sufficiat unicuique uxor sua et filii: quos cum acceperint, recedant. <span class="Versetto" id="S130_23">23&#160;</span>Dixit autem David: Non sic facietis, fratres mei, de his quæ tradidit nobis Dominus, et custodivit nos, et dedit latrunculos qui eruperant adversum nos, in manus nostras: <span class="Versetto" id="S130_24">24&#160;</span>nec audiet vos quisquam super sermone hoc: æqua enim pars erit descendentis ad prælium, et remanentis ad sarcinas, et similiter divident. <span class="Versetto" id="S130_25">25&#160;</span>Et factum est hoc ex die illa et deinceps, constitutum et præfinitum, et quasi lex in Israël usque in diem hanc. <span class="Versetto" id="S130_26">26&#160;</span>Venit ergo David in Siceleg, et misit dona de præda senioribus Juda proximis suis, dicens: Accipite benedictionem de præda hostium Domini: <span class="Versetto" id="S130_27">27&#160;</span>his qui erant in Bethel, et qui in Ramoth ad meridiem, et qui in Jether, <span class="Versetto" id="S130_28">28&#160;</span>et qui in Aroër, et qui in Sephamoth, et qui in Esthamo, <span class="Versetto" id="S130_29">29&#160;</span>et qui in Rachal, et qui in urbibus Jerameel, et qui in urbibus Ceni, <span class="Versetto" id="S130_30">30&#160;</span>et qui in Arama, et qui in lacu Asan, et qui in Athach, <span class="Versetto" id="S130_31">31&#160;</span>et qui in Hebron, et reliquis qui erant in his locis in quibus commoratus fuerat David, ipse et viri ejus.</p>

  <p class='pT4' id='S131_0'>31</p>

  <p class='Normale'><span class="Versetto" id="S131_1">1&#160;</span>Philisthiim autem pugnabant adversum Israël: et fugerunt viri Israël ante faciem Philisthiim, et ceciderunt interfecti in monte Gelboë. <span class="Versetto" id="S131_2">2&#160;</span>Irrueruntque Philisthiim in Saul et in filios ejus, et percusserunt Jonathan, et Abinadab, et Melchisua filios Saul:<a href='#FN164'>*</a> <span class="Versetto" id="S131_3">3&#160;</span>totumque pondus prælii versum est in Saul, et consecuti sunt eum viri sagittarii, et vulneratus est vehementer a sagittariis. <span class="Versetto" id="S131_4">4&#160;</span>Dixitque Saul ad armigerum suum: Evagina gladium tuum, et percute me: ne forte veniant incircumcisi isti, et interficiant me, illudentes mihi. Et noluit armiger ejus: fuerat enim nimio terrore perterritus. Arripuit itaque Saul gladium, et irruit super eum.<a href='#FN165'>†</a> <span class="Versetto" id="S131_5">5&#160;</span>Quod cum vidisset armiger ejus, videlicet quod mortuus esset Saul, irruit etiam ipse super gladium suum, et mortuus est cum eo. <span class="Versetto" id="S131_6">6&#160;</span>Mortuus est ergo Saul, et tres filii ejus, et armiger illius, et universi viri ejus in die illa pariter. <span class="Versetto" id="S131_7">7&#160;</span>Videntes autem viri Israël qui erant trans vallem et trans Jordanem, quod fugissent viri Israëlitæ, et quod mortuus esset Saul et filii ejus, reliquerunt civitates suas, et fugerunt: veneruntque Philisthiim, et habitaverunt ibi. <span class="Versetto" id="S131_8">8&#160;</span>Facta autem die altera, venerunt Philisthiim ut spoliarent interfectos, et invenerunt Saul et tres filios ejus jacentes in monte Gelboë. <span class="Versetto" id="S131_9">9&#160;</span>Et præciderunt caput Saul, et spoliaverunt eum armis: et miserunt in terram Philisthinorum per circuitum, ut annuntiaretur in templo idolorum, et in populis. <span class="Versetto" id="S131_10">10&#160;</span>Et posuerunt arma ejus in templo Astaroth, corpus vero ejus suspenderunt in muro Bethsan. <span class="Versetto" id="S131_11">11&#160;</span>Quod cum audissent habitatores Jabes Galaad, quæcumque fecerant Philisthiim Saul,<a href='#FN166'>‡</a> <span class="Versetto" id="S131_12">12&#160;</span>surrexerunt omnes viri fortissimi, et ambulaverunt tota nocte, et tulerunt cadaver Saul, et cadavera filiorum ejus, de muro Bethsan: veneruntque Jabes Galaad, et combusserunt ea ibi: <span class="Versetto" id="S131_13">13&#160;</span>et tulerunt ossa eorum, et sepelierunt in nemore Jabes, et jejunaverunt septem diebus.</p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#S11_1"><span class="notemark">*</span> 1:1</a> <span class="fk">Ramathaim Sophim, de monte, </span><span class="ft"> etc. ORIG., hom. de Elcana. Sive </span><span class="fk">Armathaim, </span><span class="ft"> quod in aliis codicibus habetur, etc., usque ad in quo nobilitas omnium virtutum fructificare dignoscitur. ID. Hic habuit duas uxores, etc., usque ad hanc sobolem ex imitatione Annæ sicut et ipsa oremus. RAB., in lib. Reg. Prius historicæ prophetiæ generatio dicenda, etc., usque ad cum soror ejus gauderet numerositate prolis. HIERON., lib. de Nom. Heb. Elcana allegorice possessio Dei qui est filius Dei, dicens: </span><span class="fk">Dominus possedit me: </span><span class="ft"> qui bene vir unus, non numero, sed quia nunquam mutatur, nec a se aliter efficitur Deus. Armathaim Sophim excelsa vel specula, hæc est superna Jerusalem; de qua veniens, speculationem docuit, et morte sua possidere fecit. </span><span class="fk">Jeroham, </span><span class="ft"> misericors. </span><span class="fk">Eliu, </span><span class="ft"> Deus meus. </span><span class="fk">Thohu, </span><span class="ft"> signatus. </span><span class="fk">Suph, </span><span class="ft"> effundens, quia per misericordiam ad nos veniens signatus in passione ait: </span><span class="fk">Deus meus, Deus meus</span><span class="ft"> Matth. 27., ubi semetipsum exinaniens effudit, unde: </span><span class="fk">Unguentum effusum nomen tuum</span><span class="ft"> Cant. 1., effusum a suis invisibilibus ad nostra visibilia. </span><span class="fk">Ephrathæus, </span><span class="ft"> frugifer, quia donis Spiritus sancti abundat. Ephrathæus ab Ephrata uxore Caleb, vel Ephrata civitate, quæ post dicta est Bethlehem, vel ab Ephraim ut nonnulli aiunt, quia fuit a de Ramatha civitate Ephraim, quæ sita est in monte Sophim, qui mons est in tribu Ephraim GREG., in lib. Reg. Phenenna est synagoga, quæ secunda primum filios Deo per legem generabat, sed jam propter infidelitatem infecunda manet. Anna sterilis Ecclesia gentium quæ olim sterilis a prole spirituali, nunc gratia Christi redempta. Anna enim, quæ interpretatur gratia, Deo filios per baptisma et Spiritum sanctum gignit. </span><span class="fk">Silo. </span><span class="ft"> Est in nonagesimo milliario Neapoleos in regione Athabitana.</span></p>
  </aside>

  <aside id="FN2">
    <p class="f"><a class="notebackref" href="#S11_3"><span class="notemark">†</span> 1:3</a> <span class="fk">Sacerdotes Domini</span><span class="ft"> GREG., ibid.. Quomodo sacerdotes Domini, qui inferius filii Belial dicuntur? Eo tempore sacerdotes Domini dicti sunt, quando simulacrorum sacerdotes ex falsorum deorum nominibus censebantur, ut hoc insigni ab illis discernantur. His enim verbis eorum fides, non vita, prædicatur, quia et pravitatem exercebant operis, sed non errabant in fide conditoris. </span><span class="fk">Ophni, </span><span class="ft"> discalceatus, sive insania conversionis. </span><span class="fk">Phinees. </span><span class="ft"> ORIG., hom. de Elcana. Os mutum, scribas et Pharisæos significat, etc., usque ad merito ergo dimissi sunt et Deo derelicti.</span></p>
  </aside>

  <aside id="FN3">
    <p class="f"><a class="notebackref" href="#S11_4"><span class="notemark">‡</span> 1:4</a> <span class="fk">Venit ergo dies et immolavit Elcana deditque Phenennæ, </span><span class="ft"> etc. HIER., l. de tradit. Heb. Hæ partes, vestes intelliguntur, quæ in tribus festivitatibus Paschæ videlicet, et Pentecostes, et Tabernaculorum, juxta morem illius gentis, uxoribus, et liberis, ac famulis dabantur </span><span class="fk">Annæ autem dedit partem unam tristis, </span><span class="ft"> quia non habebat filios quibus amplius daret. </span><span class="fk">Phenennæ, </span><span class="ft"> id est synagogæ, </span><span class="fk">et filiis dedit partes, </span><span class="ft"> id est, temporalia bona, juxta illud: </span><span class="fk">Dedit eis regiones gentium</span><span class="ft"> Psal. 104.. Et quia primum credita sunt illis eloquia Dei, </span><span class="fk">Annæ, </span><span class="ft"> id est, Ecclesiæ gentium </span><span class="fk">dedit partem unam, </span><span class="ft"> scilicet ingenium. Bene ait. </span><span class="fk">Tristis, </span><span class="ft"> quia </span><span class="fk">concluserat Dominus vulvam ejus</span><span class="ft"> nondum enim advenerat tempus miserendi ejus, ut spirituali gratia fecundaretur. Sicut Phenenna Annam, ita synagoga gentilitatem despiciebat. Multi ex gentilibus Redemptoris adventum, ut in Job reperimus, exspectaverunt, et quia in prece perseveraverunt, tandem redemptor flenti et non capienti cibum Annæ, consolationem adhibuit, dicens:</span></p>
  </aside>

  <aside id="FN4">
    <p class="f"><a class="notebackref" href="#S11_8"><span class="notemark">§</span> 1:8</a> <span class="fk">Anna, cur fles? </span><span class="ft"> Melior est Ecclesiæ vir suus, id est Christus, quam decem filii quos de synagoga edebat, qui Christum plus nonnunquam diligit, id est gratiam ejus, quam illos quos carnaliter pariebat.</span></p>
  </aside>

  <aside id="FN5">
    <p class="f"><a class="notebackref" href="#S11_14"><span class="notemark">**</span> 1:14</a> <span class="fk">Dixitque ei. </span><span class="ft"> Septuaginta,. </span><span class="fk">Usquequo ebria eris? </span><span class="ft"> Homo videt in facie, Deus in corde. Heli æstimabat ebriam qui tantum os intuebatur: Dominus autem respexit ad orationem ejus, qui videbat cor ejus. Hic autem traditur nobis forma orandi ut non in multiloquio, sed in compunctione cordis et effusione lacrymarum oremus: quia </span><span class="fk">sacrificium Deo spiritus contribulatus, cor contritum, </span><span class="ft"> etc.</span></p>
  </aside>

  <aside id="FN6">
    <p class="f"><a class="notebackref" href="#S11_17"><span class="notemark">††</span> 1:17</a> <span class="fk">Heli ait, Vade in pace, </span><span class="ft"> etc. </span><span class="fk">Et abiit mulier, </span><span class="ft"> etc. Vides mulieris fidem? Priusquam acciperet quod postulaverat, perinde confisa est, quasi jam accepisset. In causa erat, quod orasset multo cum fervore, citra ullam hæsitationem. Abiit pacato animo, quasi totum impetrasset. Insuper Deus totam anxietatem jam illi excussit ex animo, largiturus quod petebat. Hanc feminam imitemur, et in omnibus afflictionibus ad Deum confugiamus. Si nobis non fuerint liberi, ab illo postulemus, quos si acceperimus, multa cura educamus, etc.</span></p>
  </aside>

  <aside id="FN7">
    <p class="f"><a class="notebackref" href="#S11_18"><span class="notemark">‡‡</span> 1:18</a> <span class="fk">Vultusque illius non sunt amplius in diversa mutati. </span><span class="ft"> RAB. in lib. Reg. Alia translatio: </span><span class="fk">Facies non concidit amplius, </span><span class="ft"> quia certissime se credidit exauditam. ID. Nequaquam enim Ecclesia a fide et dilectione Redemptoris in diversa declinando mutata est.</span></p>
  </aside>

  <aside id="FN8">
    <p class="f"><a class="notebackref" href="#S11_19"><span class="notemark">§§</span> 1:19</a> <span class="fk">Et recordatus est ejus Dominus. </span><span class="ft"> ID. Quia Anna Dominum devote postulavit, concepit et peperit. Sic Ecclesia per naturalem intellectum orans, mysterium incarnationis corde concepit, ore confessionis genuit. </span><span class="fk">Et adoraverunt. </span><span class="ft"> ORIG., ubi supra. Non invenitur orare in hoc cantico, etc., usque ad si autem dimiserit, vincit Amalec inimicus Dei</span></p>
  </aside>

  <aside id="FN9">
    <p class="f"><a class="notebackref" href="#S11_20"><span class="notemark">***</span> 1:20</a> <span class="fk">Vocavitque nomen ejus Samuel. </span><span class="ft"> Id est Deus. Annæ primogenitus propheta. Quis est hic nisi Dominicus homo? RAB. Samuel postulatio Dei vel nomen ejus: actor, scilicet nativitatis ejus Deus, quia sterili oranti concessit filium, qui cunctis diebus sibi in templo deserviret. ID. Ecclesia ex nationibus, etc., usque ad cum perfecta fide incarnationis junxit se primitivæ Ecclesiæ ex Judæis.</span></p>
  </aside>

  <aside id="FN10">
    <p class="f"><a class="notebackref" href="#S11_23"><span class="notemark">†††</span> 1:23</a> <span class="fk">Precorque ut impleat Dominus. </span><span class="ft"> Quod vovisti, vel suum quod promisit per Heli. cum ait: </span><span class="fk">Det tibi Deus petitionem, </span><span class="ft"> etc. </span><span class="fk">Mansit ergo mulier et lactavit filium suum donec amoveret eum a lacte. Et adduxit. </span><span class="ft"> Non vult Anna puerum ducere ad domum Dei antequam ablactetur: quia Ecclesia nullum ad sacerdotium provehit dum lactis infantiæ particeps est, non solidi cibi et intelligentiæ spiritalis capax. HIERON., lib. de Trad. Hebr. in lib. Reg. In Hebræo: </span><span class="fk">Modio farinæ, </span><span class="ft"> sed vitio scriptorum depravatum est. Si enim cum tribus vitulis tres modios farinæ obtulit contra legem fecit, in qua dicitur: Vitulum de armento unum, arietem unum, agnos agniculos immaculatos septem, in sacrificiis eorum similæ oleo conspersæ tres decimas per singulos vitulos, duas decimas per arietem, unam decimam per agnum. Hæc vero decima, pars decima ephi erat. Unde intelligitur, quod Elcana non obtulit tres modios farinæ, cum tribus vitulis, sed novem decimas.</span></p>
  </aside>

  <aside id="FN11">
    <p class="f"><a class="notebackref" href="#S12_1"><span class="notemark">*</span> 2:1</a> <span class="fk">Dilatatum est. </span><span class="ft"> RAB. Quia sermo Dei non est alligatus in pressuris, non in præconibus alligatus. ID. Christo, quem puerum amplectitur senex Simeon et cognoscit magnum dicens: </span><span class="fk">Nunc dimittis servum tuum, Domine, secundum verbum tuum, in pace. Quia viderunt oculi mei salutare tuum</span><span class="ft"> Luc. 2.. Si lætatus fuero in salutari Dei, tunc dilatabitur os meum. Per meditationem scilicet verbi Dei, venitur ad elevationem cordis, unde: </span><span class="fk">Os nostrum patet ad vos, o Corinthii, cor nostrum dilatavum est</span><span class="ft"> II Cor. 5.. Ex latitudine cordis ministratur sapientia ori.</span></p>
  </aside>

  <aside id="FN12">
    <p class="f"><a class="notebackref" href="#S12_2"><span class="notemark">†</span> 2:2</a> <span class="fk">Non est sanctus. </span><span class="ft"> RAB. Præter te, Domine, quia nemo fit nisi a te, et si sint, qui dicuntur dii multi, et Domini multi, nullus tamen eorum naturaliter est id quod Deus est; quia ipse est solus, qui ait: </span><span class="fk">Ego sum qui sum</span><span class="ft"> Exod. 3.. Umbra enim ad comparationem corporis non est, vel fumus ad comparationem ignis. </span><span class="fk">Ut est Dominus. </span><span class="ft"> ID. Non dicit nisi Dominus: </span><span class="fk">Sed nullus est sicut Dominus, </span><span class="ft"> sanctus et sanctificans, justus et justificans.</span></p>
  </aside>

  <aside id="FN13">
    <p class="f"><a class="notebackref" href="#S12_3"><span class="notemark">‡</span> 2:3</a> <span class="fk">Nolite. </span><span class="ft"> Redarguit Judæos et sapientes sæculi, extollentes se contra scientiam Dei. Salomon: </span><span class="fk">Altiora te ne quæsieris, </span><span class="ft"> et alibi: </span><span class="fk">Deus in cœlo, et tu super terram: sint pauci sermones tui. </span><span class="fk">Vetera, </span><span class="ft"> etc. Quæ ad veterem hominem, id est, carnalem conversationem pertinent, scientiam inquirite, quæ non est nisi a Deo: quia ipse est scientiarum Dominus, in quo sunt omnes thesauri sapientiæ. </span><span class="fk">Ipsi præparantur. </span><span class="ft"> Quia aufert se a cogitationibus, quæ sunt sine intellectu, vel ipsi præparantur cogitationes, id est manifestantur. Unde: </span><span class="fk">Dominus novit cogitationes hominum. </span><span class="fk">Deus scientiarum. </span><span class="ft"> RAB., ubi supra. Ipse vos scit, etc., usque ad et ab illo non sunt a quo homines sunt.</span></p>
  </aside>

  <aside id="FN14">
    <p class="f"><a class="notebackref" href="#S12_4"><span class="notemark">§</span> 2:4</a> <span class="ft"> RAB. Id est, intentio eorum, qui sibi potentes esse videntur, ut sine Dei auxilio divina possint implere mandata. </span><span class="fk">Et infirmi. </span><span class="ft"> RAB. Qui in Dei pietate confidunt, dicunt: </span><span class="fk">Miserere mei, Deus, quoniam infirmus sum</span><span class="ft"> Psal. 6.. Infirmus erat gentilis populus, quando a testamento Dei alienus, nunc autem præcinctus robore, cum indutus scuto fidei et galea salutis, et gladio spiritus, poterit ignea tela diaboli exstinguere.</span></p>
  </aside>

  <aside id="FN15">
    <p class="f"><a class="notebackref" href="#S12_5"><span class="notemark">**</span> 2:5</a> <span class="fk">Saturati prius pro panibus. </span><span class="ft"> Repleti prius Judæi, scilicet mysteriis eloquiorum pro panibus se locaverunt, id est, separaverunt a Deo: vel a propriis sedibus evulserunt, ne reciperent Evangelium agens de pane qui de cœlo descendit. Repleti iidem, qui et potentes, id est Isrælitæ quibus credita sunt eloquia Dei, sed ancillæ filii, minorati sunt, qui se subtraxerunt, nec in Salvatorem crediderunt, et in ipsis panibus, id est divinis eloquiis tantum terrena senserunt. Gentes autem quibus non est data lex, postquam per Novum Testamentum ad illa eloquia venerunt, multum esuriendo terram transierunt, quia in eis non terrena, sed cœlestia sapuerunt. In Græco ita: </span><span class="fk">Pleni panibus minorati sunt, et esurientes transierunt terram. </span><span class="fk">Et famelici. </span><span class="ft"> Id est, gentiles prius egentes, panem verbi Dei jam gustant, quoniam suavis est. Tandiu pasti sunt scientia Dei. </span><span class="fk">Sterilis peperit. </span><span class="ft"> In septenario universitas Ecclesiæ designatur, unde et Joannes scribit septem ecclesiis, ad unius plenitudinem se scribere ostendens; unde: </span><span class="fk">Sapientia ædificavit sibi domum, et suffulsit columnas septem</span><span class="ft"> Prov. 9.. Sterilis erat in gentibus Ecclesia, antequam iste fetus quem cernimus oriretur. Cernimus etiam terrenam Jerusalem fecundam, nunc infirmatam: quia quicunque in ea filii liberi erant virtutis ejus: nunc vero ibi quoniam littera est, spiritus non est: amissa virtute infirmata est. RAB. </span><span class="fk">Plurimos</span><span class="ft"> in Hebræo et in LXX habetur </span><span class="fk">septem. </span><span class="ft"> Judæi dicunt, quod nato Samuele, mortuus est primogenitus filius Phenennæ: et singulis Annæ nascentibus filiis, singuli Phenennæ sunt mortui. Sed Phenenna habuit septem: Anna vero quinque. Sed Hebræi duos filios Samuelis annumerant Annæ filiis. ID. Sterilem, etc., usque ad hac ejus paupertate ditati sumus.</span></p>
  </aside>

  <aside id="FN16">
    <p class="f"><a class="notebackref" href="#S12_7"><span class="notemark">††</span> 2:7</a> <span class="fk">Pauperem, </span><span class="ft"> etc. Jesum, qui propter nos pauper factus est, et ditat eumdem gloria resurrectionis.</span></p>
  </aside>

  <aside id="FN17">
    <p class="f"><a class="notebackref" href="#S12_8"><span class="notemark">‡‡</span> 2:8</a> <span class="fk">De pulvere. </span><span class="ft"> De corruptione Christum, unde: </span><span class="fk">Nec dabis sanctum tuum videre corruptionem</span><span class="ft"> Psal. 15.. </span><span class="fk">De stercore. </span><span class="ft"> RAB., ubi supra. Judaico populo, in quo cum se dixisset Apostolus Ecclesiam persecutum, </span><span class="fk">quæ mihi, </span><span class="ft"> inquit, </span><span class="fk">fuerunt lucra, propter Christum æstimavi stercora [detrimenta] </span><span class="ft"> Philip. 3. </span><span class="fk">Principibus. </span><span class="ft"> ID. Quibus dicitur: </span><span class="fk">Sedebitis super sedes duodecim, judicantes duodecim tribus Isræl</span><span class="ft"> Matth. 25.. </span><span class="fk">Solium gloriæ. </span><span class="ft"> In æquitate Patris sedendo, et quia </span><span class="fk">Pater omne judicium dedit Filio, et quia regni ejus non erit finis</span><span class="ft"> Joan. 5.. </span><span class="fk">Cardines terræ. </span><span class="ft"> Quatuor scilicet plagæ mundi, in quibus dilatavit orbem Ecclesiæ, quæ </span><span class="fk">a solis ortu usque ad occasum laudant nomen Domini</span><span class="ft"> Psal. 112.. Mystice, prædicatores, super quos orbis, id est, Ecclesia, fide eorum stabilitatur, de quibus dicitur: </span><span class="fk">Sub quo curvantur, qui portant orbem</span><span class="ft"> Job. 9..</span></p>
  </aside>

  <aside id="FN18">
    <p class="f"><a class="notebackref" href="#S12_10"><span class="notemark">§§</span> 2:10</a> <span class="fk">Dominum formidabunt. </span><span class="ft"> Quia infirmum faciet adversarium ejus. Potest ex ambiguo Græco intelligi, et adversarium suum. Cum enim Dominus possidere nos incipit, adversarius noster ipsius fit; et vincitur a nobis, non viribus nostris, quia non in virtute propria potens est vir. </span><span class="fk">Dominum formidabunt. </span><span class="ft"> Adversarii Judæi, super quos in cœlis, id est apostolis Dominus tonavit, quando eos terruit, gehennam minando, minas signis firmando: unde multi conversi sunt. Vel formidabunt in judicio, quem hic adversantes contempserunt, super quos tonabit, dicens: </span><span class="fk">Ite in ignem æternum</span><span class="ft"> Matth. 25.. Quod ne omnibus contingat Dominus quotidie in cœlis, id est, Scripturis et doctoribus, tonat. </span><span class="fk">In cœlis. </span><span class="ft"> RAB. Quia justa retributio futura est in die judicii, sed interim tonat de nubibus suis, quas Spiritu sancto implevit postquam cœlos ascendit. </span><span class="fk">Fines. </span><span class="ft"> Extrema hominis: quia non judicabuntur, quæ in melius vel deterius medio tempore commutantur, sed extrema in quibus fuerit inventus. </span><span class="fk">Et dabit. </span><span class="ft"> Id est, Christo </span><span class="fk">Imperium. </span><span class="ft"> Id est Ecclesiam, unde: </span><span class="fk">Dabo tibi gentes hæreditatem tuam. </span><span class="ft"> Vel imperium, id est potestatem judicandi, quia </span><span class="fk">omne judicium dedit Filio. </span><span class="fk">Regi. </span><span class="ft"> RAB. Christiano populo cui dat virtutem regendi carnem, ut in eo vincat mundum, qui propter eum fudit sanguinem suum. </span><span class="fk">Christi sui. </span><span class="ft"> RAB., in lib. Reg. Christiani populi, chrismate uncti: totum tamen corpus cum capite suo unus est Christus. Hæc Anna prophetavit mater Samuelis, in quo tunc figurata est mutatio veteris sacerdotii, et nunc impleta, quando infirmata est fecunda, ut novum haberet sterilis in Christo sacerdotium.</span></p>
  </aside>

  <aside id="FN19">
    <p class="f"><a class="notebackref" href="#S12_12"><span class="notemark">***</span> 2:12</a> <span class="fk">Heli. </span><span class="ft"> ID. Interpretatur extraneus, a Deo enim alienus est, qui subditos non corrigit. Ophni infamia conversionis, merito autem sic vocatur, qui differt converti in melius. Phinees oris obduratio, vel ori parcens. Duos Phinees sacerdotes legimus: alterum justum Eleazari filium, alterum injustum, filium Heli. Sacerdotes, qui custodiunt os suum, ne exeat inde aliquod pravum, in filio Eleazari signantur. Qui autem os habent obturatum, vel imperitia, vel peccatorum conscientia, filio Heli figurantur. RAB. Refert Josephus, etc., usque ad et subditorum culpa illis imputabitur.</span></p>
  </aside>

  <aside id="FN20">
    <p class="f"><a class="notebackref" href="#S12_19"><span class="notemark">†††</span> 2:19</a> <span class="fk">Tunicam. </span><span class="ft"> Tunica quam faciebat Anna, id est gratia, et puero tradebat; inceptiva doctrina est, qua fideles prima rudimenta accipiunt, unde: </span><span class="fk">Lac vobis potum dedi, non escam</span><span class="ft"> I Cor. 3.. Superhumerale vero lineum, castitatem et continentiam cum bonis operibus signat. Qui enim Domino ministrare desiderat, necesse est ut caste et continenter vivat, et bonis operibus se exerceat.</span></p>
  </aside>

  <aside id="FN21">
    <p class="f"><a class="notebackref" href="#S12_25"><span class="notemark">‡‡‡</span> 2:25</a> <span class="fk">Si peccaverit. </span><span class="ft"> HIERON., ubi supra. Non eo modo peccatur in virum, quo peccatur in Deum, quia peccare in virum, id est contra proximum, levius est et venialius. In Deum vero peccare, id est a cultu ejus recedere: impietatis peccatum est, quod difficilius punitur, et tardius remittitur. Et cum quis in virum peccat, placato viro facit sibi Deum placabilem. Sed cum quis in Deum peccat, quis orabit pro eo? id est, per quem sibi Deum faciet propitium? Non quod nulla speranda sit venia eis qui in divino peccant officio: sed major est pœna, et tardior venia his qui in rebus Deo sacratis offendunt, quam si verbo vel facto læserint proximum, quia quanto major gloria, tanto gravior offensa</span></p>
  </aside>

  <aside id="FN22">
    <p class="f"><a class="notebackref" href="#S12_27"><span class="notemark">§§§</span> 2:27</a> <span class="fk">Patris tui, </span><span class="ft"> etc. Aaron, scilicet. Quis enim alius fuit in Ægyptiaca servitute, qui post liberationem electus sit in sacerdotem? Quicunque enim ex ejus genere est, cum videt sacerdotium Christianorum pollere per mundum, sibi autem esse subtractum, dolore et mœrore tabescit.</span></p>
  </aside>

  <aside id="FN23">
    <p class="f"><a class="notebackref" href="#S12_32"><span class="notemark">*</span> 2:32</a> <span class="fk">Æmulum. </span><span class="ft"> RAB. Æmulus domus Heli fuit, Sadoch sacerdos, qui, abjecto Abiathar a Salomone sacerdotium, suscepit. Unde: </span><span class="fk">Projecit Salomon Abiathar ne esset sacerdos Domini, ut impleretur verbum Domini, quod locutus est super domum Heli</span><span class="ft"> III Reg. 2..</span></p>
  </aside>

  <aside id="FN24">
    <p class="f"><a class="notebackref" href="#S12_33"><span class="notemark">†</span> 2:33</a> <span class="fk">Ut deficiant. </span><span class="ft"> RAB. Ut semper scilicet sit de domo Heli in domo Domini, qui in dignitate sacerdotii videns alium substitutum, et se destitutum, deficiat animo et tabescat. Hæc autem mutatio sacerdotii, in Christo plene completa est, quæ a Samuele figurata: post Samuelem enim sacerdotes fuerunt de genere Aaron, Sodoch, et Abiathar, et alii usque ad tempus Christi.</span></p>
  </aside>

  <aside id="FN25">
    <p class="f"><a class="notebackref" href="#S12_35"><span class="notemark">‡</span> 2:35</a> <span class="fk">Et animam. </span><span class="ft"> ID. Non habet Deus animam, sed tropice dicitur animam habere, etc., usque ad unde: </span><span class="fk">Et requievit domus Isræl post Dominum</span><span class="ft"> I Reg. 7..</span></p>
  </aside>

  <aside id="FN26">
    <p class="f"><a class="notebackref" href="#S12_36"><span class="notemark">§</span> 2:36</a> <span class="fk">Futurum est. </span><span class="ft"> ID. Non proprie de domo Heli hoc dicitur, sed de domo Aaron, de cujus genere usque hodie veniunt et convertuntur. </span><span class="fk">Buccellam. </span><span class="ft"> RAB. </span><span class="fk">Panis quem ego dabo caro mea est pro mundi vita</span><span class="ft"> Joan. 6.. Quia dixerat se dedisse cibos domui Aaron de victimis veteris testamenti, quæ fuerunt sacrificia Judæorum, dicit esse postulandam buccellam panis ad comedendum, quod est sacrificium Christianorum et pabulum animarum.</span></p>
  </aside>

  <aside id="FN27">
    <p class="f"><a class="notebackref" href="#S13_1"><span class="notemark">*</span> 3:1</a> <span class="ft"> RAB., in lib. Reg. Unde in diebus illis non erat visio manifesta. Propter peccata enim populi et prælatorum non apparebat Dominus per visiones vel per angelicas responsiones, sicut patribus apparuit.</span></p>
  </aside>

  <aside id="FN28">
    <p class="f"><a class="notebackref" href="#S13_3"><span class="notemark">†</span> 3:3</a> <span class="fk">Lucerna. </span><span class="ft"> ID. Quæ ardebat in tabernaculo ante lucem diei. Sub luce enim diei exstinguebatur, lucebat autem usque in mane; vel hoc significat, quod Heli in cæcitate permaneret, donec funditus cum prole sua exstingueretur, id est moreretur. Mystice autem cæcitas Heli significat cæcitatem Judæorum, qui præsentem Salvatorem non agnoverunt, nec fulgorem miraculorum ejus, nec doctrinam, donec sacerdotium cum populo et templo everteretur.</span></p>
  </aside>

  <aside id="FN29">
    <p class="f"><a class="notebackref" href="#S13_11"><span class="notemark">‡</span> 3:11</a> <span class="fk">Tinnient. </span><span class="ft"> RAB. Comminatio Dei est super Heli et super domum ejus, quia scilicet pro peccato filiorum Heli privabatur sacerdotio domus Domini, unde aures audientium tinnient stupore vehementi.</span></p>
  </aside>

  <aside id="FN30">
    <p class="f"><a class="notebackref" href="#S13_17"><span class="notemark">§</span> 3:17</a> <span class="fk">Hæc. </span><span class="ft"> Proverbium erat apud Hebræos. Et est sensus: Si absconderis mihi malum quod locutus est tibi Dominus de me, veniat super caput tuum.</span></p>
  </aside>

  <aside id="FN31">
    <p class="f"><a class="notebackref" href="#S13_18"><span class="notemark">**</span> 3:18</a> <span class="fk">Et non. </span><span class="ft"> RAB., in lib. Reg. Quia nihil ex his quæ locutus est Dominus, etc., usque ad certa causa utilitatis eorum hoc faciebat.</span></p>
  </aside>

  <aside id="FN32">
    <p class="f"><a class="notebackref" href="#S13_20"><span class="notemark">††</span> 3:20</a> <span class="fk">A Dan. </span><span class="ft"> ID. Per terminos Judææ universitatem plebis comprehendit. Dan viculus est in quarto a Paneade milliario, qui usque hodie sic vocatur: terminus Judææ provinciæ contra Septentrionem, de quo Jordanis erumpens a loco sortitus est nomen. Jor quippe fluvium vel rivum Hebræi vocant. Dan interpretatur </span><span class="fk">Judic um</span><span class="ft"> vel judicans. </span><span class="fk">Bersabee. </span><span class="ft"> In tribu Juda vel Simeonis est vicus grandis in vicesimo ab Hebron milliario, vergens ad Austrum: in quo Romanorum positum est præsidium: a quo insipientes termini Judææ tenduntur usque ad Dan. Nec mirari debet quispiam, si civitates Judæ in tribu Simeonis vel Benjamin reperiat. Tribus enim Juda fortis et bellicosa sæpe adversarios superans, in omnibus tribubus tenuit principatum, ideo aliarum tribuum sortes in ejus funiculo computantur, alioquin in medio tribus Judæ habitasse Simeonem Scriptura manifestat.</span></p>
  </aside>

  <aside id="FN33">
    <p class="f"><a class="notebackref" href="#S14_1"><span class="notemark">*</span> 4:1</a> <span class="fk">Et factum. Isræl, </span><span class="ft"> Vir videns Deum, vel fortis cum Deo, hi sunt credentes. Philistiim cadentes poculo, scilicet dæmones, qui poculo superbiæ inebriati et ipsi ceciderunt, et homines pervertere festinant. Contra quos Isræl, id est fideles ne cedant, sed superent, castrametantur juxta lapidem adjutorii, id est legem Christi, ubi lapis, id est Christus, invenitur, de quo: </span><span class="fk">Lapidem quem reprobaverunt ædificantes. </span><span class="ft"> Sed dum fideles in lege Domini meditantur, ut Deum inveniant adjutorem, </span><span class="fk">Philisthiim venerunt in Aphec, </span><span class="ft"> id est furorem novum, tunc quia fideles immundi Spiritus divinis legibus amplius insistere conspiciunt, ideoque acriora ac nova certamina construunt, unde in suis viribus confidentes et in humana sapientia gloriantes, ac per hoc gratiam Evangelii contemnentes, quasi quatuor millia, immundi spiritus facile prosternunt. </span><span class="fk">Juxta lapidem. </span><span class="ft"> Lapis adjutorii quem postea Samuel posuit in signum, quando primum auxiliatus est ei Dominus. </span><span class="fk">Aphec. </span><span class="ft"> RAB. Locus est juxta vicum Esron civitatis Isræl, ubi dimicavit Saul in sorte Aser, et interpretatur furor novus vel apprehendens; qui enim iram Domini meruerunt, ab hostibus comprehensi sunt.</span></p>
  </aside>

  <aside id="FN34">
    <p class="f"><a class="notebackref" href="#S14_4"><span class="notemark">†</span> 4:4</a> <span class="fk">Et tulerunt. </span><span class="ft"> Filii Isræl tulerunt arcam ubi capta est. Et fideles ex Judæis duo testamenta ad gentes transtulerunt. </span><span class="fk">Sedentis super. </span><span class="ft"> Tabula enim erat super arcam quam protegebant Cherubin alis, ubi apparebat Dominus per angelum et loquebatur. Cherubin plenitudo scientiæ, quæ in Christo et in duobus testamentis invenitur.</span></p>
  </aside>

  <aside id="FN35">
    <p class="f"><a class="notebackref" href="#S14_5"><span class="notemark">‡</span> 4:5</a> <span class="fk">Clamore. </span><span class="ft"> Clamor grandis vox prædicatorum roborata miraculis ex duobus prolata testamentis. </span><span class="fk">Et personuit. </span><span class="ft"> A voce prædicationis sapientes sæculi, dæmones quoque ingemuerunt, credentes se superari.</span></p>
  </aside>

  <aside id="FN36">
    <p class="f"><a class="notebackref" href="#S14_8"><span class="notemark">§</span> 4:8</a> <span class="fk">De manu. </span><span class="ft"> Judæi unum Deum colunt, sed gentes suo more loquuntur.</span></p>
  </aside>

  <aside id="FN37">
    <p class="f"><a class="notebackref" href="#S14_11"><span class="notemark">**</span> 4:11</a> <span class="fk">Et arca. </span><span class="ft"> Arca ab alienigenis capta testamentum ad gentes transiturum significat.</span></p>
  </aside>

  <aside id="FN38">
    <p class="f"><a class="notebackref" href="#S14_13"><span class="notemark">††</span> 4:13</a> <span class="fk">Cumque. </span><span class="ft"> RAB. Hæc Josephus ita refert, etc., usque ad ex domo Eleazari denuo receperunt.</span></p>
  </aside>

  <aside id="FN39">
    <p class="f"><a class="notebackref" href="#S14_18"><span class="notemark">‡‡</span> 4:18</a> <span class="fk">Cecidit. </span><span class="ft"> Et ruente Heli de sella pontificis sedes remanet vacua, et gloria sacerdotum est exstincta. </span><span class="fk">Mortuus. </span><span class="ft"> Moritur Heli, moriuntur et filii, quia deficit pontificatus cum sacerdotio veteri.</span></p>
  </aside>

  <aside id="FN40">
    <p class="f"><a class="notebackref" href="#S14_19"><span class="notemark">§§</span> 4:19</a> <span class="fk">Uxor. </span><span class="ft"> Uxor sacerdotis non ante interiit, quam virum peperit; nec synagoga ex toto interiit antequam primitivo ecclesia quæ ex ipsa erat credidit.</span></p>
  </aside>

  <aside id="FN41">
    <p class="f"><a class="notebackref" href="#S14_20"><span class="notemark">***</span> 4:20</a> <span class="fk">In ipso. </span><span class="ft"> Evidenti signo figuratur, quia exstincto carnali sacerdotio Judæorum, exstinguitur carnalis synagoga quæ ei carnaliter adhærebat. </span><span class="fk">Ne timeas. </span><span class="ft"> Credentes synagogam consolantur, sed desperans minime animadvertit, nec sobolem novam deputat gloriæ, sed ignominiæ. Unde sequitur:</span></p>
  </aside>

  <aside id="FN42">
    <p class="f"><a class="notebackref" href="#S14_21"><span class="notemark">†††</span> 4:21</a> <span class="fk">Et vocavit. </span><span class="ft"> Cabhod, gloria; Icabhod, cecidit gloria. Translata est enim gloria capta arca, unde: </span><span class="fk">Auferetur a vobis regnum Dei, et dabitur genti facienti fructus ejus. </span></p>
  </aside>

  <aside id="FN43">
    <p class="f"><a class="notebackref" href="#S15_1"><span class="notemark">*</span> 5:1</a> <span class="ft"> RAB., ubi supra. Quæ et Asdor, una de quinque urbibus Palæstinorum, decreta quidem tribui Judæ, sed non retenta, quia non potuit indigenas expellere. Interpretatur autem </span><span class="fk">ignis patris</span><span class="ft"> vel incendium. Bene autem sic vocatur locus ubi erat idolum Dagon, quia adventus arcæ in Azotum erat incendium diaboli, patris omnium inimicorum vel iniquorum. Dagon, qui interpretatur </span><span class="fk">piscis tristitiæ, </span><span class="ft"> significat diabolum qui in mari hujus sæculi devorat peccatores, qui et in Job Leviathan et Beemoth nuncupatur Job. 40.. </span><span class="fk">Azotum. </span><span class="ft"> Locus est in quo posuit Samuel lapidem I Reg. 7., sicut in sequentibus demonstratur.</span></p>
  </aside>

  <aside id="FN44">
    <p class="f"><a class="notebackref" href="#S15_4"><span class="notemark">†</span> 5:4</a> <span class="fk">Caput. </span><span class="ft"> Superbia diaboli, qui est initium omnis peccati Eccle. 10.. </span><span class="fk">Super. </span><span class="ft"> RAB. Finem præfinitum significat, in quo cessaret idololatria. Limen enim finis est itineris.</span></p>
  </aside>

  <aside id="FN45">
    <p class="f"><a class="notebackref" href="#S15_5"><span class="notemark">‡</span> 5:5</a> <span class="fk">Truncus. </span><span class="ft"> Dorsum tantum invenerunt fractis omnibus membris, quod idololatriæ fugam exprimit. Qui enim fugit, dorsum dat fuganti, unde: </span><span class="fk">Quoniam pones eos dorsum</span><span class="ft"> Psal. 20..</span></p>
  </aside>

  <aside id="FN46">
    <p class="f"><a class="notebackref" href="#S15_7"><span class="notemark">§</span> 5:7</a> <span class="fk">Et per. </span><span class="ft"> Qui testamentum Dei suscipiunt et posteriora hujus vitæ diligunt, ex ipsis juste in posteriora cruciabuntur, quæ debent æstimare sicut stercora. Qui enim testamentum Dei assumunt, et in posteriora respicientes, veteri se vanitate non exuunt, similes sunt eis qui arcam testamenti juxta idola sua posuerunt. Et vetera quidem illis etiam nolentibus cadunt, quia </span><span class="fk">omnis caro fenum. </span><span class="ft"> Arca autem manet in æternum, securum scilicet testamentum regni cœlorum, ubi est verbum Dei in æternum.</span></p>
  </aside>

  <aside id="FN47">
    <p class="f"><a class="notebackref" href="#S15_8"><span class="notemark">**</span> 5:8</a> <span class="fk">Circumducatur. </span><span class="ft"> Ut si quocunque eat, percussio comitetur, sciamus esse plagam a Deo quod voluntate Dei consilio eorum actum est, ut plaga communis esset, quoniam culpa communis erat.</span></p>
  </aside>

  <aside id="FN48">
    <p class="f"><a class="notebackref" href="#S16_5"><span class="notemark">*</span> 6:5</a> <span class="fk">Quinque anos aureos, </span><span class="ft"> etc. RAB. Quinque ani aurei, etc., usque ad est tristitia vera et sterilitas perpetua.</span></p>
  </aside>

  <aside id="FN49">
    <p class="f"><a class="notebackref" href="#S16_7"><span class="notemark">†</span> 6:7</a> <span class="fk">Plaustrum. </span><span class="ft"> Crux Christi, arca sacra Scriptura. </span><span class="fk">Duas vaccas. </span><span class="ft"> ISID. Vaccæ arcam gestantes sanctos significant, qui sæculo renuntiant, qui nullum delicti traxerunt jugum. Sicut enim vaccæ vitulorum affectu a recto itinere non deviant, sic sancti patres tali affectu a bono proposito non exorbitant.</span></p>
  </aside>

  <aside id="FN50">
    <p class="f"><a class="notebackref" href="#S16_12"><span class="notemark">‡</span> 6:12</a> <span class="fk">Quæ ducit, </span><span class="ft"> etc. RAB. Via scilicet regia euntes Bethsames, id est, in domum solis, cœlestem scilicet Jerusalem, ubi semper lucet sol justitiæ. </span><span class="fk">Bethsames. </span><span class="ft"> ID. Civitas est sacerdotalis in tribu Benjamin, quæ usque hodie monstratur de Eleutheropoli pergentibus Nicopolim, in 10 milliaria contra Orientem: altera Bethsames est in tribu Nephthali, in qua permansere cultores antiqui.</span></p>
  </aside>

  <aside id="FN51">
    <p class="f"><a class="notebackref" href="#S16_13"><span class="notemark">§</span> 6:13</a> <span class="fk">Et non</span><span class="ft"> ID.. Id est, nec extollebantur prosperis, etc., usque ad sit in fletu remissa. </span><span class="fk">Bethsames. </span><span class="ft"> Domus solis. Hæc est Ecclesia a sole justitiæ illustrata. Bethsamitas in valle frumenta metere, est doctores Ecclesiæ annonam verbi Dei in humilitate tractare. Lapis in agro Josue, Christus in Ecclesia sua. Ligna plaustri, crux Christi. Vaccas super lapidem immolare, est conversos a sæculo in Christi imitatione mortificare.</span></p>
  </aside>

  <aside id="FN52">
    <p class="f"><a class="notebackref" href="#S16_17"><span class="notemark">**</span> 6:17</a> <span class="fk">Azotus unum. </span><span class="ft"> HIERON., ubi supra. Quinque anos et quinque mures, quinque civitates dederunt. Reliquæ autem civitates provinciarum et villæ quæ erant absque muro, mures tantum, unde: </span><span class="fk">Ab urbe murata usque ad villam quæ erat absque muro, </span><span class="ft"> etc.</span></p>
  </aside>

  <aside id="FN53">
    <p class="f"><a class="notebackref" href="#S16_18"><span class="notemark">††</span> 6:18</a> <span class="fk">Abel. </span><span class="ft"> Civitas est in termino Isræl, quæ ante Bethsames vocata, nunc vocatur Abel: vel propter luctum super viris Bethsamitibus ibi factum, vel propter distinctionem civitatis a Bethmaca, de qua exclamavit mulier sapiens ad Joab: </span><span class="fk">Qui interrogant, interrogent in Abela</span><span class="ft"> II Reg. 20..</span></p>
  </aside>

  <aside id="FN54">
    <p class="f"><a class="notebackref" href="#S16_19"><span class="notemark">‡‡</span> 6:19</a> <span class="fk">Percussit, </span><span class="ft"> etc. Qui cum non essent Levitæ, ausi sunt videre arcam. Hoc ne pateretur, in Exodo populus longe stabat, solus Moyses ascendit ad Dominum. </span><span class="fk">Percussit, </span><span class="ft"> etc. HIERON. In Hebræo habetur: </span><span class="fk">Et percussit de populo septuaginta viros: et quinquaginta millia viros, </span><span class="ft"> septuaginta viros, judices. SEPTUAG. Hebræi dicunt, nulli licebat detectam videre arcam nisi pontifici: percussi ergo sunt, eo quod indigni essent, vel indigne accessissent, vel non custodissent arcam.</span></p>
  </aside>

  <aside id="FN55">
    <p class="f"><a class="notebackref" href="#S16_21"><span class="notemark">§§</span> 6:21</a> <span class="fk">Miseruntque. </span><span class="ft"> RAB. Significatur translatio testamenti Domini a Judæis ad gentes, quia cum illi carnali observantia atque Pharisæorum superstitionibus legem fœdarent, Christi et discipulorum ejus doctrinam recusaverunt; unde: </span><span class="fk">Vobis Oportebat primum loqui verbum Dei, sed quia indignos vos judicastis, ecce convertimur ad gentes</span><span class="ft"> Act. 15.. </span><span class="fk">Cariathiarim. </span><span class="ft"> ID. Interpretatur villa silvarum, de qua dicitur: </span><span class="fk">Donec inveniam locum Domino, tabernaculum Deo Jacob. Ecce audivimus eam in Ephrata, invenimus eam in campis silvæ</span><span class="ft"> Psal. 131.. Locus enim Domini est tabernaculum pectoris Christiani populi. Civitas enim silvarum, id est conventus gentium, est locus aptus ad suscipiendam arcam. In domo Aminadab, qui interpretatur: pater meus spontaneus, et dicere potest voluntarie scilicet tibi. ID. Cariathiarim, civitas est saltuum, una de urbibus Gabaonitarum pertinens ad tribum Judæ, nono milliario euntibus ab Elia Diospolim: de hac fuit Urias propheta quem interfecit Joachim in Jerusalem, sicut scribit Jeremias.</span></p>
  </aside>

  <aside id="FN56">
    <p class="f"><a class="notebackref" href="#S17_1"><span class="notemark">*</span> 7:1</a> <span class="fk">Gabaa. </span><span class="ft"> RAB. Collis animæ humilium, unde: </span><span class="fk">Suscipiant montes pacem populo, </span><span class="ft"> etc., id est montes majores animæ colles minores. Seu etiam Gabaa interpretatur sublimitas, ubi Eleazar sacerdos constituitur. </span><span class="fk">Eleazarum. </span><span class="ft"> ID. Dei adjutorium. Bene autem qui hoc nomine vocatur, ad arcam Domini custodiendam eligitur, quia sancti viri quidquid habent boni, Deo attribuunt, non sibi. Unde: </span><span class="fk">Sufficientia nostra ex Deo est, qui idoneos fecit nos ministros Novi Testamenti</span><span class="ft"> II Cor. 3..</span></p>
  </aside>

  <aside id="FN57">
    <p class="f"><a class="notebackref" href="#S17_2"><span class="notemark">†</span> 7:2</a> <span class="fk">Annus vicesimus</span><span class="ft"> erat, quando septimo anno regni Saul allata est in castra de Cariathiarim. </span><span class="fk">Annus vice. </span><span class="ft"> RAB. Non ita intelligendum est, etc., usque ad quia nulla societas lucis ad tenebras.</span></p>
  </aside>

  <aside id="FN58">
    <p class="f"><a class="notebackref" href="#S17_6"><span class="notemark">‡</span> 7:6</a> <span class="fk">Masphath. </span><span class="ft"> Civitas est in tribu Juda juxta Cariathiarim. RAB. </span><span class="fk">Masphath. </span><span class="ft"> Speculatio, vel contemplatio, etc., usque ad et ad amorem patriæ cœlestis intentos esse perspexerit. </span><span class="fk">Hauseruntque aquam, </span><span class="ft"> etc. Ut sicut aqua effusa non redit, sic nec ipsi redirent ad idololatriam.</span></p>
  </aside>

  <aside id="FN59">
    <p class="f"><a class="notebackref" href="#S17_9"><span class="notemark">§</span> 7:9</a> <span class="fk">Agnum lactantem. </span><span class="ft"> Agnus oblatus pro populo Dei victoriam præstat, et per passionem Christi dæmonibus superatis, pax data est fidelibus. RAB. Innocentem vitam igne charitatis accensam. RAB. Cum per prædicatores Evangelii Dominus intonat, spiritales hostes in fugam convertuntur coram Isræl, id est populo Dei, et persequuntur eos usque in domum agnitionis: usquequo, scilicet omnis error expurgetur, et Deus vere cognoscatur.</span></p>
  </aside>

  <aside id="FN60">
    <p class="f"><a class="notebackref" href="#S17_11"><span class="notemark">**</span> 7:11</a> <span class="fk">Betchar. </span><span class="ft"> ID. Domus agnitionis, vel domus agni.</span></p>
  </aside>

  <aside id="FN61">
    <p class="f"><a class="notebackref" href="#S17_12"><span class="notemark">††</span> 7:12</a> <span class="fk">Et posuit eum. </span><span class="ft"> Alia editio: </span><span class="fk">inter Masphath novam et veterem et vocavit nomen ejus Abenezer, </span><span class="ft"> vel </span><span class="fk">Abongener, id est lapis adjutorii. </span><span class="ft"> Hæc est medietas Salvatoris, per quam transeundum est a Masphath veteri ad novam, id est ab intentione qua exspectatur in carnali regno beatitudo falsa, ad intentionem qua per Novum Testamentum exspectatur in regno cœlorum beatitudo vera, qua quoniam nihil est melius hucusque adjuvat Deus. Masphath intentio sedentium. Lapis inter hæc, Christus inter intentionem Veteris Testamenti, et Evangelii prædicationem positus: ipse lapis propter firmitatem adjutorii, quia suos contra dæmones adjuvat dimicantes. </span><span class="fk">Hucusque auxiliatus. </span><span class="ft"> Quia qui hos terminos transcendunt, ut hæretici, auxilium Dei non merentur.</span></p>
  </aside>

  <aside id="FN62">
    <p class="f"><a class="notebackref" href="#S17_14"><span class="notemark">‡‡</span> 7:14</a> <span class="fk">Eratque. </span><span class="ft"> Christus est nostra pax, qui fecit utraque unum, per quem facti sunt prope qui erant longe.</span></p>
  </aside>

  <aside id="FN63">
    <p class="f"><a class="notebackref" href="#S17_16"><span class="notemark">§§</span> 7:16</a> <span class="fk">Galgala. </span><span class="ft"> Civitas est ubi Josue populum secundo circumcidit, et Pascha celebravit, et deficiente manna, Isræl usus est panibus triticeis, ubi et lapides sunt translati de alveo Jordanis, ubi tabernaculum testimonii multo tempore fuit. Hæc cecidit in sortem Judæ: et usque hodie ostenditur locus in secundo a Jericho milliario hominibus illius regionis venerandus. Sed juxta Bethel quidam aliam Galgalam suspicantur. Galgala interpretatur volutatio vel revelatio. Bene ergo propheta in Bethel et in Galgala, et Masphath judicavit Isræl, et revertens in Ramatha in domum suam judicavit ibi Isræl; et ædificavit ibi altare Domino, exemplum tribuens judicium esse faciendum in domo Dei, non indiscrete vel malivola mente, sed secundum quod Scriptura revelaverit, et intentione bona et amore fraterno, et sic esse revertendum in Ramatha in domum nostram, id est, ad interna pectoris, ut vacemus contemplationi, et in altari fidei gratas hostias operis et veritatis offeramus.</span></p>
  </aside>

  <aside id="FN64">
    <p class="f"><a class="notebackref" href="#S17_17"><span class="notemark">***</span> 7:17</a> <span class="fk">Ædificavit etiam ibi, </span><span class="ft"> etc. Lex præcepit, non ædificari altare, nisi ubi Dominus elegisset; sed ne immolarent diis construxit altare, in quo non reprehenditur.</span></p>
  </aside>

  <aside id="FN65">
    <p class="f"><a class="notebackref" href="#S18_1"><span class="notemark">*</span> 8:1</a> <span class="fk">Factum est, </span><span class="ft"> etc., </span><span class="fk">posuit filios. </span><span class="ft"> RAB., in lib. Reg., tom. 2. Quia secundum Josephum alterum in Bethlehem, alterum in Bersabee posuit.</span></p>
  </aside>

  <aside id="FN66">
    <p class="f"><a class="notebackref" href="#S18_2"><span class="notemark">†</span> 8:2</a> <span class="fk">Abia. </span><span class="ft"> ID. Pater dominus, vel pater fuit. Bene ergo qui in inchoata justitia non permanserunt, et paternitatem Domini neglexerunt. Fuit Deus vel Pater fuit, nominati sunt, ut significentur paternitate Dei indigni.</span></p>
  </aside>

  <aside id="FN67">
    <p class="f"><a class="notebackref" href="#S18_3"><span class="notemark">‡</span> 8:3</a> <span class="fk">Et non ambulaverunt. </span><span class="ft"> Quia pro munere opprimebant justitiam, ad epulas pretiosaque convivia declinantes.</span></p>
  </aside>

  <aside id="FN68">
    <p class="f"><a class="notebackref" href="#S19_2"><span class="notemark">*</span> 9:2</a> <span class="fk">Vocabulo Saul. </span><span class="ft"> RAB., in lib. Reg., tom. 2. Saul qui offenso Deo factus est rex super Isræl, etc., usque ad et de placito turbulentus factus est. ID. Quia Saul asinas patris sui quærens venit ad prophetam a quo unctus est, significat quod Judæi stultitiam carnalis sensus sequentes, per errores devios luxum mundi perquirunt; asinus enim brutum et luxuriosum animal est. Et ad prophetam venientes, id est, Mosen, audiunt asinas esse inventas, id est, bona terræ sibi esse debita, a quo etiam unctionis oleum et regni gubernaculum promittitur, in quibus ad tempus fratres suos de manu hostium eriperent. ID. Secundum præsentis vitæ justitiam. ID. Hoc magis ad Christum pertinet, de quo dicitur: </span><span class="fk">Ecce puer meus electus quem elegi</span><span class="ft"> Isa. 44.. Et alibi: </span><span class="fk">Quis similis Deo in filiis Dei</span><span class="ft"> Psal. 86.? </span><span class="fk">Stateris. </span><span class="ft"> Stater siclus est qui habet viginti obolos, id est, denarios decem.</span></p>
  </aside>

  <aside id="FN69">
    <p class="f"><a class="notebackref" href="#S19_7"><span class="notemark">†</span> 9:7</a> <span class="fk">Demus homini. </span><span class="ft"> Quamvis dare decreverint, non legimus quod Samuel acceperit, si tamen accepisset, non reputaretur in divinationis præmium, sed in prophetæ stipendium.</span></p>
  </aside>

  <aside id="FN70">
    <p class="f"><a class="notebackref" href="#S19_9"><span class="notemark">‡</span> 9:9</a> <span class="fk">Olim in Isræl. </span><span class="ft"> Ut ait Beda, non historiographi, sed Esdræ verba sunt. </span><span class="fk">Videns. </span><span class="ft"> Dicitur propheta, quia per Spiritum prænoscit futura.</span></p>
  </aside>

  <aside id="FN71">
    <p class="f"><a class="notebackref" href="#S19_11"><span class="notemark">§</span> 9:11</a> <span class="fk">Clivum, </span><span class="ft"> etc., </span><span class="fk">egredientes ad hauriendam aquam. </span><span class="ft"> Clivus ascensus montis flexuosus.</span></p>
  </aside>

  <aside id="FN72">
    <p class="f"><a class="notebackref" href="#S19_16"><span class="notemark">**</span> 9:16</a> <span class="fk">Et unges eum ducem. </span><span class="ft"> Saul unctus Christum significat, qui et ipse Christus appellatus est; unde, </span><span class="fk">Quare non timuisti mittere manum in Christum Domini</span><span class="ft"> II Reg. 1.?</span></p>
  </aside>

  <aside id="FN73">
    <p class="f"><a class="notebackref" href="#S19_19"><span class="notemark">††</span> 9:19</a> <span class="fk">Omnia quæ. </span><span class="ft"> RAB. Tradunt Hebræi fuisse in corde Saul, quia rex esset futurus, cum vidisset per visum se in vertice arboris palmæ collocari, quod est signum regnaturi.</span></p>
  </aside>

  <aside id="FN74">
    <p class="f"><a class="notebackref" href="#S19_22"><span class="notemark">‡‡</span> 9:22</a> <span class="fk">Assumens ita. </span><span class="ft"> Quod Samuel Saulem in excelsum duxit, refectionem tribuit, significat prophetas populum Hebræorum doctrina sua ad altiora provocantes, ut scientia spirituali refectus, in culmine virtutum consistat, nec relabatur ad vitia. </span><span class="fk">Triclinium. </span><span class="ft"> Cœnaculum, a tribus lectulis discumbentium.</span></p>
  </aside>

  <aside id="FN75">
    <p class="f"><a class="notebackref" href="#S19_24"><span class="notemark">§§</span> 9:24</a> <span class="fk">De industria, </span><span class="ft"> id est, de Providentia, datur intelligi, quod jam comederat, licet non plene, quia revelante Domino quod veniret Saul, convivium dilatum est.</span></p>
  </aside>

  <aside id="FN76">
    <p class="f"><a class="notebackref" href="#S19_27"><span class="notemark">***</span> 9:27</a> <span class="fk">Cumque descenderent. </span><span class="ft"> Descenderunt de excelso, ut in aliquo secretiori loqueretur de regno et ungeret eum.</span></p>
  </aside>

  <aside id="FN77">
    <p class="f"><a class="notebackref" href="#S110_1"><span class="notemark">*</span> 10:1</a> <span class="fk">Tulit autem. </span><span class="ft"> Lenticula vas fictile quadrangulum, in latere habens foramen per quod fragilitas regni designatur.</span></p>
  </aside>

  <aside id="FN78">
    <p class="f"><a class="notebackref" href="#S110_6"><span class="notemark">†</span> 10:6</a> <span class="fk">Et prophetabis cum eis. </span><span class="ft"> Judæi tradunt eum prophetasse de futuro sæculo, de Gog et Magog, de præmiis justorum et pœnis malorum.</span></p>
  </aside>

  <aside id="FN79">
    <p class="f"><a class="notebackref" href="#S110_7"><span class="notemark">‡</span> 10:7</a> <span class="fk">Quando ergo. </span><span class="ft"> Quasi his signis nosse poteris quod Deus te regem fore voluit. Ideo in omnibus regaliter age, quia Dominus tecum est.</span></p>
  </aside>

  <aside id="FN80">
    <p class="f"><a class="notebackref" href="#S110_8"><span class="notemark">§</span> 10:8</a> <span class="fk">Septem diebus, </span><span class="ft"> subauditur in consecratione regni tui, sicut in consecratione sacerdotum septem diebus offerebantur victimæ.</span></p>
  </aside>

  <aside id="FN81">
    <p class="f"><a class="notebackref" href="#S110_10"><span class="notemark">**</span> 10:10</a> <span class="fk">Et venerunt. </span><span class="ft"> Significat quod Judæis omnia quæ Moyses et prophetæ prædixerant, evenerunt. Ipsi vero libros legis et prophetarum tenentes, divinare videntur, cum futura mysteria de Christo et Ecclesia in eis scripta pronuntiare noscuntur.</span></p>
  </aside>

  <aside id="FN82">
    <p class="f"><a class="notebackref" href="#S110_12"><span class="notemark">††</span> 10:12</a> <span class="fk">Et quis. </span><span class="ft"> Quasi quis major illo in dignitate et sapientia? Potest ergo tanquam pater et magister inter prophetas versari. </span><span class="fk">Et quis pater eorum</span><span class="ft"> id est prophetarum, subauditur nisi Deus. Mystice, seniores Isræl, reprobato Samuele, regem sibi petierunt, et Scribæ cum Pharisæis, repulso Christo vero sacerdote, clamaverunt: </span><span class="fk">Non habemus regem nisi Cæsarem</span><span class="ft"> Joan. 19., unde </span><span class="fk">Samuel</span><span class="ft"> interpretatur: nomen ejus Deus; Saul, petitus sive petitio, qui a populo est postulatus, Barabbas intelligitur. Cis durus vel vomens; Abiel, pater meus Deus, Judæi enim duri et vomentes Deum Patrem confitendo, Filium negant; sed qui negat Filium, negat et Patrem qui misit eum I Joan. 2.. Saul asinas patris quærens, in regno assumptus est. Salvator a Patre missus ad oves quæ perierant domus Isræl, super cunctum populum in regem constitutus est. Tot enim sunt asinæ quot oves. Saul accepit armum, et Christus principatum Matth. 15.. Saul a Samuele est unctus, et Unigenitus a patre spirituali unctione delibutus. Ab numero Saul supereminebat, quia caput nostrum super nos est Christus I Cor. 11..</span></p>
  </aside>

  <aside id="FN83">
    <p class="f"><a class="notebackref" href="#S111_1"><span class="notemark">*</span> 11:1</a> <span class="ft"> RAB. Jabes sensus: Galaad acervus testimonii. Naas, id est serpens, scilicet diabolus ascendit contra sensum testimonii Scripturæ eruditum.</span></p>
  </aside>

  <aside id="FN84">
    <p class="f"><a class="notebackref" href="#S111_2"><span class="notemark">†</span> 11:2</a> <span class="fk">Et respondit. </span><span class="ft"> Bellum Naas, bellum hæreticorum contra Ecclesiam significat. Naas interpretatur serpens, Ammon comprimens vel coangustans, vel populus mœroris. Jabes exsiccata; Galaad acervus testimonii; Naas ergo significat serpentem antiquum, qui est princeps Ammonitarum, id est hæreticorum. Hic est enim populus mœroris, qui non habet gaudium Spiritus sancti, qui disponit fœdus cum populo Ecclesiæ, ut eruat oculos dextros, visum scilicet sanæ orthodoxæ fidei. Sinistrum relinquit oculum, ut scilicet prava tantum sentiat. Sed mens fidelium exsiccata a sorde vitiorum, acervum testimonii, id est, scientias sanctæ Scripturæ congerit, quibus viriliter resistat hosti.</span></p>
  </aside>

  <aside id="FN85">
    <p class="f"><a class="notebackref" href="#S111_8"><span class="notemark">‡</span> 11:8</a> <span class="fk">In Bezech. </span><span class="ft"> RAB., in lib., Reg., tom. 2. Urbe, scilicet Adonibezec, etc., usque ad per totum orbem Ecclesia diffundat.</span></p>
  </aside>

  <aside id="FN86">
    <p class="f"><a class="notebackref" href="#S111_11"><span class="notemark">§</span> 11:11</a> <span class="fk">Dispersi sunt. </span><span class="ft"> Quia congregatio pravorum, charitatis et fidei unitate non jungitur, abinvicem dissensione separatur; unde: </span><span class="fk">Inimici tui, Domine, peribunt et dispergentur</span><span class="ft"> Psal. 91..</span></p>
  </aside>

  <aside id="FN87">
    <p class="f"><a class="notebackref" href="#S112_17"><span class="notemark">*</span> 12:17</a> <span class="fk">Messis tritici. </span><span class="ft"> RAB. Collectio scilicet gentilis populi ad fidem. </span><span class="fk">Voces. </span><span class="ft"> Id est, tonitrua et pluvias. Non est consuetudo Judææ in tempore æstatis pluere.</span></p>
  </aside>

  <aside id="FN88">
    <p class="f"><a class="notebackref" href="#S113_1"><span class="notemark">*</span> 13:1</a> <span class="fk">Filius unius anni, </span><span class="ft"> etc. RAB. Per anticipationem dicit de Isboseth filio Saul, etc., usque ad et non toto tempore vitæ suæ populum judicaverat ut alii.</span></p>
  </aside>

  <aside id="FN89">
    <p class="f"><a class="notebackref" href="#S113_2"><span class="notemark">†</span> 13:2</a> <span class="fk">Gabaa. </span><span class="ft"> ID. Urbs est Phinees filii Eleazari, etc., usque ad viri cum Saul remanentes catholici Christo firmiter adhærentes.</span></p>
  </aside>

  <aside id="FN90">
    <p class="f"><a class="notebackref" href="#S113_6"><span class="notemark">‡</span> 13:6</a> <span class="fk">Absconderunt se in speluncis. </span><span class="ft"> ID. Absconsis scilicet, etc., usque ad sociaverunt se cum suis in prælio.</span></p>
  </aside>

  <aside id="FN91">
    <p class="f"><a class="notebackref" href="#S113_13"><span class="notemark">§</span> 13:13</a> <span class="fk">Stulte egisti, nec. </span><span class="ft"> ID. Videtur quibusdam Saul inculpabiliter sacrificasse, etc., usque ad et ideo merito culpatur et stultitiæ arguitur. </span><span class="fk">Quod si non fecisses. </span><span class="ft"> EUCH. in lib. Reg. ex Aug. Non sic accipiendum est quasi Dominus Saulem in æternum paraverit regnaturum, et hoc noluerit servare peccanti: sciebat enim peccaturum. Sed præparaverat regnum ejus, in quo esset figura regni æterni, unde addidit: </span><span class="fk">Et nunc regnum tuum non stabit tibi. </span><span class="ft"> Stetit ergo et stabit quod in illo significatum est; sed non huic stabit, quia non fuerat regnaturus in æternum; nec progenies ejus; ut saltem per posteros, alter alteri succedentes, videretur impleri quod dictum est in æternum.</span></p>
  </aside>

  <aside id="FN92">
    <p class="f"><a class="notebackref" href="#S113_14"><span class="notemark">**</span> 13:14</a> <span class="fk">Sed nequaquam. </span><span class="ft"> Reprobatio Saulis, ablatio regni Judæorum. David ei superstes, Christus populo Judæorum successurus. </span><span class="fk">Quæsivit sibi. </span><span class="ft"> Non quasi ubi sit nesciens, sed per hominem more hominum loquitur, quia et sic loquendo nos quærit. Non solum enim Deo Patri, sed ipsi quoque Unigenito, qui venit quærere quod perierat, sic jam non eramus ut in ipso essemus electi ante mundi constitutionem. Quæret ergo sibi, dixit: suum habebit, unde in Latina lingua hoc verbum accipit præpositionem, et acquirit dicitur; quod satis apertum est. Sine præpositione etiam quærere intelligitur acquirere, ex quo lucra vocantur quæstus. </span><span class="fk">Virum juxta cor. </span><span class="ft"> David significat, vel ipsum mediatorem Novi Testamenti, qui figurabatur in chrismate in quo unctus est David, et progenies ejus. RAB. Diabolus quoque per paganos, etc., usque ad sed futuram inquirimus.</span></p>
  </aside>

  <aside id="FN93">
    <p class="f"><a class="notebackref" href="#S114_1"><span class="notemark">*</span> 14:1</a> <span class="fk">Jonathas. </span><span class="ft"> Columbæ donum. Hi sunt qui dono Spiritus sancti replentur, per quos Dominus hæreticorum conventus dissipat, atque in fugam vertit. Armiger ejus spiritualium discipuli, qui non per plana, sed ardua iter arripiunt: quia sacerdotes hostibus contraire nequeunt, si non per arctam viam gradientes, inter utrumque Testamentum, et inter prospera et adversa, quasi duos scopulos dextra lævaque, incedunt, et ad alta contemplationis toto animi nisu conscendunt. Jonathas non nisi provocatus ad hostes transit: quia catholici adversus hæreticos non contentionem commovent, nisi prius ad certamen provocentur. Jonathas ergo in agro culturæ hostes prosternit: et doctores in meditatione Scripturæ hæreticos vincunt.</span></p>
  </aside>

  <aside id="FN94">
    <p class="f"><a class="notebackref" href="#S114_27"><span class="notemark">†</span> 14:27</a> <span class="fk">Porro Jonathas. </span><span class="ft"> Columbæ donum. Hic eos significat qui, accepta Spiritus sancti gratia, mundi parant spernere illecebras. Non enim potest contra allophylos spirituales, id est dæmones, viriliter pugnare, qui mundi dulcedinem nescit declinare. </span><span class="fk">Illuminati sunt. </span><span class="ft"> RAB. ex Euch. Non ad videndum, etc., usque ad et fraternis orationibus indigere.</span></p>
  </aside>

  <aside id="FN95">
    <p class="f"><a class="notebackref" href="#S114_33"><span class="notemark">‡</span> 14:33</a> <span class="fk">Populus peccasset Domino comedens. </span><span class="ft"> RAB. Peccasse Domino, etc., usque ad et cum sanguine comedisse.</span></p>
  </aside>

  <aside id="FN96">
    <p class="f"><a class="notebackref" href="#S114_34"><span class="notemark">§</span> 14:34</a> <span class="fk">Occidite super istud, </span><span class="ft"> etc. Ut fluat sanguis ad terram. Vel comedit cum sanguine, quia ante sacrificium vespertinum comederunt, quod post stragem usus erat fieri ante cibum. Vel in hoc peccaverunt ut placet quibusdam quod ad ostium tabernaculi victimas suas non duxerunt. </span><span class="fk">Et occiderunt. </span><span class="ft"> Occisio animalium est baptisma, in quo vetus homo moritur. Ingens saxum, super quod fiebat occisio, fides est, sine qua non moritur vetus homo. Mactatio in terra, hæreticorum baptisma. Cujus sanguinem comedunt, quando absque purificatione peccatorum sibi lotos aggregant. Hæc animalia de Philisthæis capta significant aut de hæreticis reductos, aut de gentilitate conversos: illos imperiti rebaptizant; istos, aliter quam Ecclesia tradit, baptizant. Quos Christus velut Saul in fide sua quasi super saxum grande occidendos boves et oves, id est indifferentias hominum baptizari præcepit.</span></p>
  </aside>

  <aside id="FN97">
    <p class="f"><a class="notebackref" href="#S114_35"><span class="notemark">**</span> 14:35</a> <span class="fk">Tunc primum cœpit ædificare altare Domino, </span><span class="ft"> etc. Quia obedienter et recte. Superius vero cum increpatus est a Samuele, non dicitur ædificasse Domino, quia inobedienter ædificavit.</span></p>
  </aside>

  <aside id="FN98">
    <p class="f"><a class="notebackref" href="#S114_38"><span class="notemark">††</span> 14:38</a> <span class="fk">Applicate huc universos angulos populi</span><span class="ft"> Angulos populi principes vocat, quibus hinc inde populi tanquam angulis parietes adhærebant.</span></p>
  </aside>

  <aside id="FN99">
    <p class="f"><a class="notebackref" href="#S114_44"><span class="notemark">‡‡</span> 14:44</a> <span class="fk">Hæc faciat. </span><span class="ft"> Juramentum Hebræorum, quod per contrarium intelligitur, quasi diceret: Malum quod tibi debetur, mihi imputetur, si te non interfecero.</span></p>
  </aside>

  <aside id="FN100">
    <p class="f"><a class="notebackref" href="#S114_45"><span class="notemark">§§</span> 14:45</a> <span class="fk">Qui fecit. </span><span class="ft"> Multum prosunt transacta bona. Nisi enim Jonathan præterita bona juvissent, imminentia mala non evasisset. Non enim injustus Deus ut obliviscatur bonorum.</span></p>
  </aside>

  <aside id="FN101">
    <p class="f"><a class="notebackref" href="#S115_1"><span class="notemark">*</span> 15:1</a> <span class="fk">Et dixit, </span><span class="ft"> etc. </span><span class="fk">Bovem, </span><span class="ft"> etc. RAB. in lib. Reg., tom. 2. Ideo jubet Dominus demoliri jumenta Amalec, etc., usque ad subsannationem Dei in cœlum projecerunt.</span></p>
  </aside>

  <aside id="FN102">
    <p class="f"><a class="notebackref" href="#S115_6"><span class="notemark">†</span> 15:6</a> <span class="fk">Dixit Saul Cinæo. </span><span class="ft"> ID. Cinæus ipse est Jethro cognatus Mosi, etc., usque ad multitudinem populi.</span></p>
  </aside>

  <aside id="FN103">
    <p class="f"><a class="notebackref" href="#S115_11"><span class="notemark">‡</span> 15:11</a> <span class="fk">Pœnitet me. </span><span class="ft"> GREG. in lib. Reg. Hac increpatione superbia regis abjicitur, etc., usque ad ut ad majora et semper ex humilitate ascendamus.</span></p>
  </aside>

  <aside id="FN104">
    <p class="f"><a class="notebackref" href="#S115_17"><span class="notemark">§</span> 15:17</a> <span class="fk">Nonne cum. </span><span class="ft"> GREG., lib. XXXIV Moral., et apud Euch. Parvulus est in oculis suis, etc., usque ad unde: </span><span class="fk">Ducem te constituerunt, noli extolli, sed esto quasi unus ex illis. </span></p>
  </aside>

  <aside id="FN105">
    <p class="f"><a class="notebackref" href="#S115_22"><span class="notemark">**</span> 15:22</a> <span class="fk">Melior est, </span><span class="ft"> etc. RAB. in lib. Reg. Quia per victimas aliena caro, etc., usque ad Paulus autem audacter dicit: </span><span class="fk">Ego non solum ligari in Jerusalem, sed etiam mori paratus sum</span><span class="ft"> Act. 21..</span></p>
  </aside>

  <aside id="FN106">
    <p class="f"><a class="notebackref" href="#S115_26"><span class="notemark">††</span> 15:26</a> <span class="fk">Non revertar. </span><span class="ft"> ID. Alia editio, etc., usque ad hic minatur et non permanet.</span></p>
  </aside>

  <aside id="FN107">
    <p class="f"><a class="notebackref" href="#S115_27"><span class="notemark">‡‡</span> 15:27</a> <span class="fk">Ille autem. </span><span class="ft"> Sicut in passione Domini pontifex vestimentum scidit, ita et Saul vestem prophetæ. Per utramque enim potestatem, regalem scilicet et sacerdotalem, scissio facta monstrat regnum Judæorum et sacerdotium stare non posse, quia verum regem et sacerdotem, id est Christum, noluerant recipere. RAB. ex Aug. Iste cui dixit, etc., usque ad non secundum humani generis unam eamdemque naturam.</span></p>
  </aside>

  <aside id="FN108">
    <p class="f"><a class="notebackref" href="#S115_28"><span class="notemark">§§</span> 15:28</a> <span class="fk">Scidit. </span><span class="ft"> Quamvis postea regnaverit quadraginta annis, sed tunc promeruit ut a stirpe sua scinderetur, et traderetur meliori, id est, David, et a Saul, id est, Judæis aufertur regnum, et traditur Christo. Corrigit regem de inobedientia, quia mandatum Domini non implevit, et prædicit amissionem regni. Merito autem regnum perdit, qui tenere nescit. Ille autem bene regit, qui superiori obedit et inferioribus auctoritatem suam anteponit.</span></p>
  </aside>

  <aside id="FN109">
    <p class="f"><a class="notebackref" href="#S115_33"><span class="notemark">***</span> 15:33</a> <span class="fk">Et in frusta. </span><span class="ft"> Cum legunt quidam in Scripturis, quod sancti nulli hostium parcant, dicunt eos crudeles, nec intelligunt in his verbis obumbrata mysteria: ut pugnantes, scilicet, adversus vitia nullum penitus relinquamus. Si enim pepercerimus reputabitur nobis in culpam, sicut Sauli, qui regem Amalec vivum reservavit. Sancti vero, sicut Samuel, nullum peccatum dimittunt impunitum.</span></p>
  </aside>

  <aside id="FN110">
    <p class="f"><a class="notebackref" href="#S116_7"><span class="notemark">*</span> 16:7</a> <span class="fk">Ne respicias. </span><span class="ft"> Reprobatis majoribus filiis Isai minimus ad regnum eligitur, quia spreto Judaico sacerdotio, et regno prioris populi, Christus caput minoris populi, rex et sacerdos factus est.</span></p>
  </aside>

  <aside id="FN111">
    <p class="f"><a class="notebackref" href="#S116_11"><span class="notemark">†</span> 16:11</a> <span class="fk">Parvulus. </span><span class="ft"> De officio pecorum factus est David rex hominum: Christus autem ab ovili Judaicæ plebis ad regnum gentium translatus est. GREG., lib. I Moral., cap. 6; lib. 18, cap. 6. Diabolus, licet afflictionem justorum semper appetat, etc., usque ad potestas nisi a Deo non est.</span></p>
  </aside>

  <aside id="FN112">
    <p class="f"><a class="notebackref" href="#S116_16"><span class="notemark">‡</span> 16:16</a> <span class="fk">Scientem psallere, </span><span class="ft"> etc. RAB. ex Euch. Erat David canticis musicæ eruditus, etc., usque ad quasi dulcedine citharæ locutionis nostræ tranquillitate revocetur.</span></p>
  </aside>

  <aside id="FN113">
    <p class="f"><a class="notebackref" href="#S116_23"><span class="notemark">§</span> 16:23</a> <span class="fk">Refocillabatur Saul. </span><span class="ft"> Ante enim vexabatur a dæmonio usque ad suffocationem. Refert Bœtius philosophum quemdam tactu citharæ dæmonium ab obsesso corpore pepulisse.</span></p>
  </aside>

  <aside id="FN114">
    <p class="f"><a class="notebackref" href="#S117_1"><span class="notemark">*</span> 17:1</a> <span class="fk">Congregantes. </span><span class="ft"> RAB. in lib. Reg. </span><span class="fk">Azeca. </span><span class="ft"> Civitas est Chananæorum in tribu Juda ad quam usque persecutus est Josue quinque reges, et hodie villa vocatur Azeca inter Eleutheropolim et Heliam, quæ interpretatur </span><span class="fk">fortitudo et decipula. </span><span class="fk">Dommim. </span><span class="ft"> Vicus est in tribu Juda in finibus Eleutheropolis, distans ab ea septem et viginti milliaribus. Dommim interpretatur </span><span class="fk">silentium</span><span class="ft"> vel </span><span class="fk">gaudium. </span></p>
  </aside>

  <aside id="FN115">
    <p class="f"><a class="notebackref" href="#S117_2"><span class="notemark">†</span> 17:2</a> <span class="fk">Terebinthi. </span><span class="ft"> Terebinthus est in Sichimis, sub qua abscondit Jacob idola juxta Neapolim.</span></p>
  </aside>

  <aside id="FN116">
    <p class="f"><a class="notebackref" href="#S117_4"><span class="notemark">‡</span> 17:4</a> <span class="fk">Spurius. </span><span class="ft"> Quia ignobili patre, matre vero nobili natus erat.</span></p>
  </aside>

  <aside id="FN117">
    <p class="f"><a class="notebackref" href="#S117_12"><span class="notemark">§</span> 17:12</a> <span class="fk">Octo filios. </span><span class="ft"> HIERON., quæst. Hebr., tom. 3. In Paralipomenon tantum septem dicuntur, etc., usque ad Nathan quoque prophetam dicit Isidorus de Gabaonitis fuisse.</span></p>
  </aside>

  <aside id="FN118">
    <p class="f"><a class="notebackref" href="#S117_14"><span class="notemark">**</span> 17:14</a> <span class="fk">David. </span><span class="ft"> Et octavus qui in regno eligitur, hic est Christus, qui </span><span class="fk">semetipsum exinanivit, formam servi accipiens</span><span class="ft"> Philip. 2., quia et per gloriam resurrectionis regnum in gentibus adeptus est.</span></p>
  </aside>

  <aside id="FN119">
    <p class="f"><a class="notebackref" href="#S117_21"><span class="notemark">††</span> 17:21</a> <span class="fk">Direxerat enim aciem Isræl, sed Philisthiim. </span><span class="ft"> Pugna Philisthinorum contra Isræl, pugna dæmonum contra Ecclesiam accipi potest. Goliath vero superbiam diaboli significat: quam David, id est Christus, singulari certamine prostravit et populum Dei eripuit. Qui leonem et ursum necavit, diabolum scilicet et Antichristum, alterum nunc latenter insidiantem, alterum postea manifeste sævientem. Provocavit superbia humilitatem, diabolus Christum. Accepit arma bellica David quæ pro ætate et parva statura portare non potuit, et abjecit. Accepit quinque lapides de flumine et posuit in vase pastorali: his armatus vicit. Sic Christus tempore revelationis Novi Testamenti insinuandæ et commendandæ gratiæ, deposuit corporalia sacramenta legis, quæ non sunt imposita gentibus, quæ in veteri lege legimus et non observamus, sed ad aliquam significationem præmissa et posita intelligimus: hæc deposuit tanquam onera legis, et ipsam legem accepit. Quinque enim lapides, quinque libros Mosi significant. Tulit quinque lapides de flumine, id est de hoc sæculo. Labitur enim mortale sæculum. Erant tanquam in flumine lapides in primo populo. Illic vacabant, et nihil proderant. Transibat supra fluvius. Sed David accepit gratiam, ut lex esset utilis quæ sine gratia impleri non potest. </span><span class="fk">Plenitudo</span><span class="ft"> enim </span><span class="fk">legis charitas est</span><span class="ft"> Rom. 13.. Quia ergo legem gratia facit impleri, significatur enim gratia lacte, hoc est enim in carne gratuitum; ubi vero mater non quærit accipere, sed dare, gratis dat, et contristatur si desit qui accipiat. Ostendit David legem sine gratia operari non posse; cum illos quinque lapides, quibus significatur lex in quinque libris, conjungere volens gratiæ, posuit in vase pastorali, quo lac solebat mulgeri. His armatus processit contra superbum. Tulit lapidem unum, et dejecit unum, in fronte percussit et cecidit ex eo loco corporis ubi signum Christi non habuit. Quinque accepit, unum misit. Quinque libri electi sunt, sed unitas vincit. </span><span class="fk">Plenitudo</span><span class="ft"> ergo </span><span class="fk">legis charitas, </span><span class="ft"> ut ait Apostolus. </span><span class="fk">Sufferentes invicem in dilectione, solliciti servare unitatem Spiritus in vinculo pacis</span><span class="ft"> Eph. 4.. Illo dejecto, gladium abstulit, caput illi abscidit. Christus diabolum de suis membris occidit, quando crediderunt magi, quos ille in manu habebat, et de quibus alios trucidabat, convertentes linguas suas contra diabolum, et sic Goliæ gladio suo caput abscinditur.</span></p>
  </aside>

  <aside id="FN120">
    <p class="f"><a class="notebackref" href="#S117_28"><span class="notemark">‡‡</span> 17:28</a> <span class="fk">Novi superbiam tuam, et nequitiam cordis tui, quia. </span><span class="ft"> RAB. Putabat in eo tumorem propter Samuelis unctionem, quasi ex ea audaciam sumpsisset, et timebat ne si congrederetur cum Philisthæo interficeretur. Unde subdit, </span><span class="fk">ut videres prælium descendisti, </span><span class="ft"> id est, in hoc superbus appares, quod cum non habeas consuetudinem præliandi, actus prælii quasi miles sciscitaris.</span></p>
  </aside>

  <aside id="FN121">
    <p class="f"><a class="notebackref" href="#S117_29"><span class="notemark">§§</span> 17:29</a> <span class="fk">Nunquid non verbum? </span><span class="ft"> ID. Quasi diceret, est, quia non est voluntas præliandi, sed ut scirem quod nesciebam. Audaciam tamen ex eo sumpserat, quod Spiritum sanctum acceperat; expertus auxilium Dei in leone et urso, et ideo audacter se obtulit ad singulare certamen, non tam victoriæ cupidus, quam ultor blasphemiarum Dei et injuriarum populi.</span></p>
  </aside>

  <aside id="FN122">
    <p class="f"><a class="notebackref" href="#S117_41"><span class="notemark">***</span> 17:41</a> <span class="fk">Ibat autem. </span><span class="ft"> RAB. in lib. Reg. Allegorice, Philisthæi dæmones, etc., usque ad quasi elatum Goliam gladio suo detruncant.</span></p>
  </aside>

  <aside id="FN123">
    <p class="f"><a class="notebackref" href="#S117_51"><span class="notemark">†††</span> 17:51</a> <span class="fk">Et tulit. </span><span class="ft"> RAB. ex Greg. Vir quoque catholicus colligit testimonium Scripturæ, etc., usque ad hæreticos suis sententiis vincimus. </span><span class="fk">Caput. </span><span class="ft"> David caput Philisthæi tulit in Jerusalem, ut terreret eos, murorum firmitate et altitudine insuperabiles se esse fidentes, ut non discrederent se ab illo vincendos esse.</span></p>
  </aside>

  <aside id="FN124">
    <p class="f"><a class="notebackref" href="#S117_55"><span class="notemark">‡‡‡</span> 17:55</a> <span class="fk">De qua. </span><span class="ft"> AUG. Quod Saul et Abner ignorant David apud eos diutius commoratum, fecit barba, quæ adolescenti creverat dum absens fuerat. </span><span class="fk">Vivit. </span><span class="ft"> RAB. Huic simile est illud: </span><span class="fk">Benedixit Naboth Deo et regi. Quia non vivat anima tua, rex, si novi, </span><span class="ft"> vel videam mortem tuam si novi. </span><span class="fk">Si</span><span class="ft"> quoque conjunctio aliquando pro </span><span class="fk">non</span><span class="ft"> ponitur, secundum illud: </span><span class="fk">Si introibunt in requiem meam</span><span class="ft"> Psal. 92., id est, non introibunt, unde patet sic exponi: </span><span class="fk">Si novi, </span><span class="ft"> id est, non novi.</span></p>
  </aside>

  <aside id="FN125">
    <p class="f"><a class="notebackref" href="#S118_1"><span class="notemark">*</span> 18:1</a> <span class="fk">Et factum est, </span><span class="ft"> etc., </span><span class="fk">et dilexit, </span><span class="ft"> etc. RAB. in lib. Reg. Jonathas dilexit David: vir videlicet bellicosus juvenem aptum pugnis. Jonathas significat eos qui de Judæis in Christum crediderunt et, percepta gratia Spiritus sancti, pro Christo relictis omnibus ipsum secuti sunt. Unde Petrus: </span><span class="fk">Ecce nos reliquimus omnia, et secuti sumus te</span><span class="ft"> Matth. 19.. Sic enim Jonathas dedit David vestimenta sua a tunica usque ad balteum, cum credentes omnia quæ habuerant, in Christi servitium contulerunt.</span></p>
  </aside>

  <aside id="FN126">
    <p class="f"><a class="notebackref" href="#S118_7"><span class="notemark">†</span> 18:7</a> <span class="fk">Percussit Saul, </span><span class="ft"> etc. Hoc fuit seminarium odii contra David. Sic Judæi audientes Christum quem crucifixerant, in ecclesiis prædicari, et victoriam qua hostem antiquum vicit et credentes in laude ejus gratulari, graviter tulerunt. </span><span class="fk">Saul mille. </span><span class="ft"> Scilicet eos qui fugientes occisi sunt. </span><span class="fk">David decem millia. </span><span class="ft"> Scilicet Philisthæum qui, uno dejecto, omnes in fugam misit.</span></p>
  </aside>

  <aside id="FN127">
    <p class="f"><a class="notebackref" href="#S118_10"><span class="notemark">‡</span> 18:10</a> <span class="fk">Tenebatque. </span><span class="ft"> Sic prædicante Christo Evangelium, Judæi conabantur mortem inferre. Sed dum ille ad salutem gentium secedit, tantum nocuere seipsos.</span></p>
  </aside>

  <aside id="FN128">
    <p class="f"><a class="notebackref" href="#S118_17"><span class="notemark">§</span> 18:17</a> <span class="fk">Dixitque. </span><span class="ft"> ISID. in lib. Reg., tom. 5, cap. 11. Saul callidus simulator studuit alligare David Michol filiæ suæ, etc., usque ad locutionis tranquillitate revocetur.</span></p>
  </aside>

  <aside id="FN129">
    <p class="f"><a class="notebackref" href="#S118_27"><span class="notemark">**</span> 18:27</a> <span class="fk">Percussit, </span><span class="ft"> etc., </span><span class="fk">et attulit, </span><span class="ft"> etc. RAB. Sic Christus prius in gentibus clarificatus est, quando Synagogam sibi copularet, et prius in gentibus immunditiam resecuit. </span><span class="fk">Cum</span><span class="ft"> enim </span><span class="fk">plenitudo gentium intraverit, tunc omnis Isræl salvus fiet</span><span class="ft"> Rom. 11..</span></p>
  </aside>

  <aside id="FN130">
    <p class="f"><a class="notebackref" href="#S119_3"><span class="notemark">*</span> 19:3</a> <span class="fk">In agro, </span><span class="ft"> etc. Quo consolandi causa venire consueverat, ubi occidi David condictum fuerat.</span></p>
  </aside>

  <aside id="FN131">
    <p class="f"><a class="notebackref" href="#S119_11"><span class="notemark">†</span> 19:11</a> <span class="fk">Misit ergo. </span><span class="ft"> RAB. Hoc non ad crucem Christi, sed ad passionem pertinet, etc., usque ad quasi peccatorem persequuntur.</span></p>
  </aside>

  <aside id="FN132">
    <p class="f"><a class="notebackref" href="#S119_13"><span class="notemark">‡</span> 19:13</a> <span class="fk">Pellem. </span><span class="ft"> Inde pulvillus consutus fuit qui, intonsis pilis, caput involuti hominis in lecto mentiretur.</span></p>
  </aside>

  <aside id="FN133">
    <p class="f"><a class="notebackref" href="#S119_18"><span class="notemark">§</span> 19:18</a> <span class="fk">In Ramatha. </span><span class="ft"> Civitas Saulis est in tribu Benjamin in sexto milliario ab Helia ad septentrionalem plagam contra Bethel, alia Ramatha est in tribu Aser. Bene conveniunt hæc nomina rebus gestis ipsis, quia prophetarum dicta et celsitudinem habent scientiæ et venustatem eloquentiæ.</span></p>
  </aside>

  <aside id="FN134">
    <p class="f"><a class="notebackref" href="#S119_21"><span class="notemark">**</span> 19:21</a> <span class="fk">Misit tertios, </span><span class="ft"> etc. </span><span class="fk">Abiit, </span><span class="ft"> etc. RAB. Saul quoque et nuntii ejus Judæos significant, qui dum adversari Christo cupiunt, habent in ore sacramenta legis, et prophetarum ad Christi testimonium, et cum Ecclesia quasi cum prophetis de Scripturis disputant, sicut illi cum prophetis prophetabant.</span></p>
  </aside>

  <aside id="FN135">
    <p class="f"><a class="notebackref" href="#S119_24"><span class="notemark">††</span> 19:24</a> <span class="fk">Prophetavit. </span><span class="ft"> Isti prophetæ religiosi viri erant, dicti Nazareni, qui non bibebant vinum, et vacabant semper canentes hymnos et psalmos. </span><span class="fk">Nudus. </span><span class="ft"> Et Judæi fide atque sacerdotio et regno nudati, legem et prophetas in ore habent. </span><span class="fk">Num et Saul. </span><span class="ft"> Proverbium dicitur, quod in ore loquentium sæpe versatur. Mira enim res videbatur, hominem tam profanum prophetare. Et nos cum inscios videmus docere, recte dicimus, </span><span class="fk">Num et Saul inter prophetas? </span><span class="ft"> RAB. Magna quæstio hic oritur, etc., usque ad sed regalibus tantum intelligendum est. ID. Item quæritur, etc., usque ad quanto illis donis non bene usi sunt.</span></p>
  </aside>

  <aside id="FN136">
    <p class="f"><a class="notebackref" href="#S120_3"><span class="notemark">*</span> 20:3</a> <span class="fk">Uno tantum. </span><span class="ft"> RAB. Gradum vocat parietem, quo medio inter se et hostes, per domus fenestram evasit, ubi erant obsidentes.</span></p>
  </aside>

  <aside id="FN137">
    <p class="f"><a class="notebackref" href="#S120_16"><span class="notemark">†</span> 20:16</a> <span class="fk">Et requisivit. </span><span class="ft"> ID. Prolepsis est, id est, anticipatio, etc., usque ad sed Domino pro illo vindicante.</span></p>
  </aside>

  <aside id="FN138">
    <p class="f"><a class="notebackref" href="#S120_17"><span class="notemark">‡</span> 20:17</a> <span class="fk">Et addidit. </span><span class="ft"> ID. Ut a perditione inimicorum David ostenderetur immunis, quia diligebat eum secundum legem Dei. Qui etsi morte præventus regnum terrenum cum eo sicut sperabat habere non potuit, absque ulla dubitatione regni cœlestis consortium cum eo quem pro virtutibus diligebat, cum esset et ipse vir, virtutum accepit. </span><span class="fk">Nunquid: </span><span class="ft"> quasi dicat, Amas inimicum meum adversans mihi, in quo ostendis adulterino te conceptum concubitu. Nam legitime nati arctius amant patres. RAB. Quid est quod Jonathas volens servare David, etc., usque ad sed quem Moses et prophetæ prædixerant ignorabat.</span></p>
  </aside>

  <aside id="FN139">
    <p class="f"><a class="notebackref" href="#S121_1"><span class="notemark">*</span> 21:1</a> <span class="fk">Achimelech. </span><span class="ft"> RAB. Id est, </span><span class="fk">frater meus rex, </span><span class="ft"> etc., usque ad apostoli a contagione Judæorum fide sanctificati sunt.</span></p>
  </aside>

  <aside id="FN140">
    <p class="f"><a class="notebackref" href="#S121_5"><span class="notemark">†</span> 21:5</a> <span class="fk">Via. </span><span class="ft"> ID. In Hebræo, etc., usque ad et periculo vitæ urgente non vesceretur eis.</span></p>
  </aside>

  <aside id="FN141">
    <p class="f"><a class="notebackref" href="#S121_6"><span class="notemark">‡</span> 21:6</a> <span class="fk">Dedit ergo. </span><span class="ft"> ID. Quantum ad prophetiam pertinet, etc., usque ad unde: </span><span class="fk">Si me persecuti sunt, et vos persequentur</span><span class="ft"> Joan. 15..</span></p>
  </aside>

  <aside id="FN142">
    <p class="f"><a class="notebackref" href="#S121_7"><span class="notemark">§</span> 21:7</a> <span class="fk">In tabernaculo Domini. </span><span class="ft"> RAB. In Heb. </span><span class="fk">obligatus in conspectu Domini, </span><span class="ft"> forte enim voverat, quia aliquot diebus in tabernaculo Domini moraretur et vacaret orationibus. </span><span class="fk">Dœg Idumæus. </span><span class="ft"> ID. Qui camelorum, id est, infructuosi gregis et tortuosi custos erat, etc., usque ad quia nemo potest nocere Christo sacerdotum principi, </span><span class="fk">qui victor cœlos ascendit. </span><span class="ft"> RAB. ex Isid. Achis interpretatur, etc., usque ad intus divina virtus, tanquam barba latebat.</span></p>
  </aside>

  <aside id="FN143">
    <p class="f"><a class="notebackref" href="#S122_1"><span class="notemark">*</span> 22:1</a> <span class="fk">Quod cum. </span><span class="ft"> RAB. Significavit quod Redemptor noster, peracta passione et redemptione humani generis, de Isrælitica plebe in Judæa primum Ecclesiam collocavit, de qua et carnem sumpsit. Ubi fratres ejus, id est, apostoli et domus patris ejus, id est, qui crediderunt ex Judæis, venerunt ad illum, et convenerunt ad eum omnes qui erant in angustiis constituti, etc. Quibus scilicet, ait: </span><span class="fk">Venite ad me, omnes qui laboratis et onerati estis, et ego reficiam vos</span><span class="ft"> Matth. 11..</span></p>
  </aside>

  <aside id="FN144">
    <p class="f"><a class="notebackref" href="#S122_2"><span class="notemark">†</span> 22:2</a> <span class="fk">Ære alieno. </span><span class="ft"> ID. Censu scilicet peccatorum quem diabolo persolvunt, dum exhibent membra servire iniquitati ad iniquitatem; necesse est ut tales in amaritudine animi pœnitentiam agant, et ad David veniant, id est, ad Christum cunctis gentibus desideratum, ut fiat eorum princeps. </span><span class="fk">Ipse est enim judex vivorum et mortuorum, et princeps pacis, cujus regni non erit finis. </span></p>
  </aside>

  <aside id="FN145">
    <p class="f"><a class="notebackref" href="#S122_5"><span class="notemark">‡</span> 22:5</a> <span class="fk">Dixitque Gad. </span><span class="ft"> ID. De improviso Gad inducitur. Nulla enim fit mentio ejus in præcedentibus, sicut et Elias, ubi dicitur: </span><span class="fk">Et dixit Elias Thesbites de habitatoribus Galaad</span><span class="ft"> III Reg. 17.. Ex ore igitur Domini Gad propheta dixit ad David, ut non moraretur inter gentes in terra polluta, sed in terram Judæ redeat, ubi juxta voluntatem Domini persecutionem sustineat.</span></p>
  </aside>

  <aside id="FN146">
    <p class="f"><a class="notebackref" href="#S123_11"><span class="notemark">*</span> 23:11</a> <span class="fk">Descendet. </span><span class="ft"> RAB. Si hic steteris descendet Saul, et tradent te viri Ceilæ in manus ejus: ergo voluntatem eorum indicavit. Viri autem Ceilæ ingrati beneficiis David, quos de manibus Philisthinorum liberavit, Judæorum infidelitatem significant et inconstantiam qui Redemptori suo ingrati apud sæculi potestates insidiantur. Ceila autem interpretatur </span><span class="fk">ad fundam jacta, </span><span class="ft"> vel </span><span class="fk">excellens sibimet. In circuitu impii ambulant</span><span class="ft"> Psal. 11.. Et, </span><span class="fk">Stultus ut luna mutatur</span><span class="ft"> Eccli. 27..</span></p>
  </aside>

  <aside id="FN147">
    <p class="f"><a class="notebackref" href="#S123_14"><span class="notemark">†</span> 23:14</a> <span class="fk">Ziph. </span><span class="ft"> RAB. Apud se latitantem David Sauli prodiderunt, et cum eo de morte ejus tractaverunt. Ziphæi autem </span><span class="fk">florentes</span><span class="ft"> vel </span><span class="fk">germinantes</span><span class="ft"> interpretantur, et significant eos Judæos, qui florem terreni regni appetentes, cum principibus suis de nece Christi tractaverunt, quomodo eum per discipulum suum perditum apprehenderent, et præsidi ad interficiendum traderent; et florentes sæculi Christum in membris, potestates scilicet hujus mundi produnt.</span></p>
  </aside>

  <aside id="FN148">
    <p class="f"><a class="notebackref" href="#S124_4"><span class="notemark">*</span> 24:4</a> <span class="fk">Eratque ibi, </span><span class="ft"> etc. RAB. ex Euch. Rex ex improvisis exceptus insidiis, etc., usque ad ait Samuel: </span><span class="fk">Dirupit Dominus regnum Isræl de manu tua. </span><span class="ft"> GREG., Moral., tom. 2. Quid per Saul, nisi mali rectores? etc., usque ad unde Moyses cum contra se et Aaron populum conqueri cognovisset, ait: </span><span class="fk">Nos enim quid sumus</span><span class="ft"> Exod. 16.? </span><span class="fk">Vivit, </span><span class="ft"> etc. Defectiva litteræ Josephus supplet: qui erant cum eo redarguebant eum. Servabat enim inimicum qui volebat delere eum, et sedavit eos, dicens: </span><span class="fk">Vivit Dominus, </span><span class="ft"> etc.</span></p>
  </aside>

  <aside id="FN149">
    <p class="f"><a class="notebackref" href="#S125_1"><span class="notemark">*</span> 25:1</a> <span class="fk">Pharan. </span><span class="ft"> RAB. in lib. Reg., tom. 2. Oppidum est in Arabia vicinum Saracenis, qui in solitudine erant: per hoc transierunt filii Isræl, cum de monte Sinai castra movissent. Est autem contra australem plagam, et distat ab Haila contra Orientem itinere dierum trium. In deserto Pharan memorat Scriptura habitasse Ismælem, a quo Ismælitæ, qui nunc Saraceni dicuntur. Legimus et Chodorlaomor percussisse eos qui erant in deserto Pharan.</span></p>
  </aside>

  <aside id="FN150">
    <p class="f"><a class="notebackref" href="#S125_3"><span class="notemark">†</span> 25:3</a> <span class="fk">Nabal, </span><span class="ft"> etc. RAB., ibid. Vir durus et pessimus, etc., usque ad unde: </span><span class="fk">Gaudium erit in cœlo super uno peccatore pœnitentiam agente</span><span class="ft"> Luc. 15..</span></p>
  </aside>

  <aside id="FN151">
    <p class="f"><a class="notebackref" href="#S125_18"><span class="notemark">‡</span> 25:18</a> <span class="fk">Sata. </span><span class="ft"> Satum est genus mensuræ continens modium et semis Polenta est accuratissima farina. Uva passa dicitur quæ priusquam maturescat ad solem diu exsiccatur, et sic servatur. Massas caricarum, id est, ligaturas de fructibus ficorum.</span></p>
  </aside>

  <aside id="FN152">
    <p class="f"><a class="notebackref" href="#S125_29"><span class="notemark">§</span> 25:29</a> <span class="fk">Erit anima, </span><span class="ft"> etc. RAB., ex Euch. Pulcherrima comparatione, etc., usque ad vel de rebus humanis ablati sunt.</span></p>
  </aside>

  <aside id="FN153">
    <p class="f"><a class="notebackref" href="#S125_37"><span class="notemark">**</span> 25:37</a> <span class="fk">Cum digessisset. </span><span class="ft"> GREG. Iracundos melius corrigimus, si in ipsa iræ commotione declinamus; perturbati enim, quid audiant, ignorant. Sed cum a se redeunt, tanto libentius exhortationis verba recipiunt, quanto se tranquillius tolerari erubescunt. Menti autem furore ebriæ omne rectum quod dicitur, perversum videtur: unde et Nabal ebrio culpam suam Abigail laudabiliter tacuit, quam digesto vino laudabiliter dixit. Malum enim quod fecerat nocere potuit, quia ebrius non audivit.</span></p>
  </aside>

  <aside id="FN154">
    <p class="f"><a class="notebackref" href="#S125_44"><span class="notemark">††</span> 25:44</a> <span class="fk">Phalti filio. </span><span class="ft"> RAB. Sicut tradunt Hebræi, non cognovit eam Phalti, quia si cognovisset, David postea non recepisset eam, quia in lege prohibetur. Phalti enim de Gallim erat, id est de mundatione, id est de lege. Legis enim doctor erat de Baurim, id est de electis, quando Michol ei datur. Phalti enim vadens dicitur. quando aufertur; Phaltiel, id est evadens a Deo dicitur: quia custodivit eum ne tangeret eam, ne fieret transgressor legis: tamen secutus est eam plorans usque Baurim præ gaudio, quia non tetigerat eam.</span></p>
  </aside>

  <aside id="FN155">
    <p class="f"><a class="notebackref" href="#S126_1"><span class="notemark">*</span> 26:1</a> <span class="fk">Et venerunt Ziphæi, </span><span class="ft"> etc., </span><span class="fk">Dormientem, </span><span class="ft"> etc. RAB. in lib. Reg., tom. 2. Persequuntur Judæi Christum, etc., usque ad altitudinem cœli conscendit.</span></p>
  </aside>

  <aside id="FN156">
    <p class="f"><a class="notebackref" href="#S127_8"><span class="notemark">*</span> 27:8</a> <span class="fk">Agebant prædas de Gessuri, et de Gerzi, </span><span class="ft"> etc. HIERON., quæst. Hebr. in Reg. Hi pagi non erant sub potestate Achis. Habitati in terra antiquitus dicuntur, quia quieti et securi habitati fuerant, et nullius hostis deprecationes perpessi.</span></p>
  </aside>

  <aside id="FN157">
    <p class="f"><a class="notebackref" href="#S128_3"><span class="notemark">*</span> 28:3</a> <span class="fk">Samuel autem. </span><span class="ft"> RAB. in lib. Reg., tom. 2. Samuel superius mortuus legitur: sed causa resurrectionis ejus repetitur, ad damnationem Saulis, qui relicto Deo, contra legem, pythonem consulebat.</span></p>
  </aside>

  <aside id="FN158">
    <p class="f"><a class="notebackref" href="#S128_6"><span class="notemark">†</span> 28:6</a> <span class="fk">Consuluitque Dominum. </span><span class="ft"> RAB. Sicut Hebræi tradunt, jejunando et orando a Deo petebatur oraculum: et Deus illis per somnia revelabat futura, quod Saul fecisse non legitur. </span><span class="fk">Neque per sacerdotes. </span><span class="ft"> ID. In Hebr. </span><span class="fk">Neque per</span><span class="fk">urim, </span><span class="ft"> id est doctrinam, neque per ephod, scilicet quod sacerdos gerebat in pectore, in quo scriptum erat: doctrina et veritas.</span></p>
  </aside>

  <aside id="FN159">
    <p class="f"><a class="notebackref" href="#S128_9"><span class="notemark">‡</span> 28:9</a> <span class="fk">Magos. </span><span class="ft"> Magi utuntur sanguine humano, et contactu mortuorum in maleficiis et divinationibus arioli solis verbis, id est incantationibus divinant. Pythius dicitur Apollo harum artium cultor, a quo Pythonissæ, id est divini: hos Saul quasi zelo legis delevit, quia, ut aiunt, a dæmonibus coacti David regem esse futurum præconabantur.</span></p>
  </aside>

  <aside id="FN160">
    <p class="f"><a class="notebackref" href="#S128_11"><span class="notemark">§</span> 28:11</a> <span class="fk">Quem suscitabo. </span><span class="ft"> AUG., epist. ad Simplicianum, tom. 2. Quæris utrum potuerit malignus spiritus excitare animam justi, etc., usque ad ut ad parem conditionem mortis referatur, quod uterque homo fuerit et mori potuerit, jam mortuus mortem vivo prænuntiavit.</span></p>
  </aside>

  <aside id="FN161">
    <p class="f"><a class="notebackref" href="#S129_5"><span class="notemark">*</span> 29:5</a> <span class="fk">Percussit Saul. </span><span class="ft"> Invidentes gloriæ David aiunt eum pugnasse tantum in decem millibus quasi minoris potentiæ, Saul autem in millibus quasi innumerabilibus, nec addunt quot percussit invidentes illorum laudi, vel ne suos terrerent. In vetustissimis libris non habetur millibus: sed tanquam </span><span class="fk">mille, </span><span class="ft"> et </span><span class="fk">decem millia</span><span class="ft"> tantum.</span></p>
  </aside>

  <aside id="FN162">
    <p class="f"><a class="notebackref" href="#S130_1"><span class="notemark">*</span> 30:1</a> <span class="fk">Cumque Amalecitæ. </span><span class="ft"> GREG., lib. XXIX Moral. Considerandum est quid sit quod Amalecitæ Siceleg invadunt et prædam capiunt, etc., usque ad quos communiter mundus habere despexit.</span></p>
  </aside>

  <aside id="FN163">
    <p class="f"><a class="notebackref" href="#S130_21"><span class="notemark">†</span> 30:21</a> <span class="fk">Substiterant. </span><span class="ft"> Ducenti lassi viri, qui cum sarcinis sunt relicti, significant infirmos Ecclesiæ, qui cum spiritualibus viris currere nequeunt in via, sed quia fidem habent et opus bonum servant, a Christo præmium beatitudinis cum perfectis præcipiunt.</span></p>
  </aside>

  <aside id="FN164">
    <p class="f"><a class="notebackref" href="#S131_2"><span class="notemark">*</span> 31:2</a> <span class="fk">Percusserunt Jonathan, </span><span class="ft"> etc. RAB. in lib. Reg. tom. 2. Jonathan, Abinadab, etc., usque ad cum filiis periret.</span></p>
  </aside>

  <aside id="FN165">
    <p class="f"><a class="notebackref" href="#S131_4"><span class="notemark">†</span> 31:4</a> <span class="fk">Arripuit itaque. </span><span class="ft"> Gladio quo Amalecitis contra præceptum Dei pepercit, merito seipsum occidit: sic qui potestate pro communi utilitate accepta, aut non utitur aut abutitur, suo se nimirum gladio confodit, et quo ab hoste defendi debuerat, hostem potius juvat.</span></p>
  </aside>

  <aside id="FN166">
    <p class="f"><a class="notebackref" href="#S131_11"><span class="notemark">‡</span> 31:11</a> <span class="fk">Habitatores. </span><span class="ft"> Quos Saul ab adversariis defenderat, rependunt quod possunt. Nos quoque benefactores nostros gladio peccati peremptos, quoad possumus, a Philisthinorum opprobrio eripiamus.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>