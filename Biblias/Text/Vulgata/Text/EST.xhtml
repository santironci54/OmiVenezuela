<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -ESTHER</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">ESTHER</p>

  <div class="divCap"><a href='EST.xhtml#ET1_0' class="button">1</a><a href='EST.xhtml#ET2_0' class="button">2</a><a href='EST.xhtml#ET3_0' class="button">3</a><a href='EST.xhtml#ET4_0' class="button">4</a><a href='EST.xhtml#ET5_0' class="button">5</a><a href='EST.xhtml#ET6_0' class="button">6</a><a href='EST.xhtml#ET7_0' class="button">7</a><a href='EST.xhtml#ET8_0' class="button">8</a><a href='EST.xhtml#ET9_0' class="button">9</a><a href='EST.xhtml#ET10_0' class="button">10</a><a href='EST.xhtml#ET11_0' class="button">11</a><a href='EST.xhtml#ET12_0' class="button">12</a><a href='EST.xhtml#ET13_0' class="button">13</a><a href='EST.xhtml#ET14_0' class="button">14</a><a href='EST.xhtml#ET15_0' class="button">15</a><a href='EST.xhtml#ET16_0' class="button">16</a></div>

  <p class='main' id='ET0_0'></p>

  <h2>INCIPIT LIBER HESTER</h2>

  <p class='pT4' id='ET1_0'>1</p>

  <p class='Normale'><span class="Versetto" id="ET1_1">1&#160;</span>In diebus Assueri, qui regnavit ab India usque Æthiopiam super centum viginti septem provincias,<a href='#FN1'>*</a> <span class="Versetto" id="ET1_2">2&#160;</span>quando sedit in solio regni sui, Susan civitas regni ejus exordium fuit.<a href='#FN2'>†</a> <span class="Versetto" id="ET1_3">3&#160;</span>Tertio igitur anno imperii sui fecit grande convivium cunctis principibus et pueris suis, fortissimis Persarum, et Medorum inclytis, et præfectis provinciarum coram se,<a href='#FN3'>‡</a> <span class="Versetto" id="ET1_4">4&#160;</span>ut ostenderet divitias gloriæ regni sui, ac magnitudinem atque jactantiam potentiæ suæ, multo tempore, centum videlicet et octoginta diebus. <span class="Versetto" id="ET1_5">5&#160;</span>Cumque implerentur dies convivii, invitavit omnem populum, qui inventus est in Susan, a maximo usque ad minimum: et jussit septem diebus convivium præparari in vestibulo horti, et nemoris quod regio cultu et manu consitum erat.<a href='#FN4'>§</a> <span class="Versetto" id="ET1_6">6&#160;</span>Et pendebant ex omni parte tentoria ærii coloris et carbasini ac hyacinthini, sustentata funibus byssinis atque purpureis, qui eburneis circulis inserti erant, et columnis marmoreis fulciebantur. Lectuli quoque aurei et argentei, super pavimentum smaragdino et pario stratum lapide, dispositi erant: quod mira varietate pictura decorabat.<a href='#FN5'>**</a> <span class="Versetto" id="ET1_7">7&#160;</span>Bibebant autem qui invitati erant aureis poculis, et aliis atque aliis vasis cibi inferebantur. Vinum quoque, ut magnificentia regia dignum erat, abundans, et præcipuum ponebatur.<a href='#FN6'>††</a> <span class="Versetto" id="ET1_8">8&#160;</span>Nec erat qui nolentes cogeret ad bibendum, sed sicut rex statuerat, præponens mensis singulos de principibus suis ut sumeret unusquisque quod vellet.<a href='#FN7'>‡‡</a> <span class="Versetto" id="ET1_9">9&#160;</span>Vasthi quoque regina fecit convivium feminarum in palatio, ubi rex Assuerus manere consueverat.<a href='#FN8'>§§</a> <span class="Versetto" id="ET1_10">10&#160;</span>Itaque die septimo, cum rex esset hilarior, et post nimiam potationem incaluisset mero, præcepit Maumam, et Bazatha, et Harbona, et Bagatha, et Abgatha, et Zethar, et Charchas, septem eunuchis qui in conspectu ejus ministrabant, <span class="Versetto" id="ET1_11">11&#160;</span>ut introducerent reginam Vasthi coram rege, posito super caput ejus diademate, ut ostenderet cunctis populis et principibus pulchritudinem illius: erat enim pulchra valde.<a href='#FN9'>***</a> <span class="Versetto" id="ET1_12">12&#160;</span>Quæ renuit, et ad regis imperium quod per eunuchos mandaverat, venire contempsit. Unde iratus rex, et nimio furore succensus,<a href='#FN10'>†††</a> <span class="Versetto" id="ET1_13">13&#160;</span>interrogavit sapientes, qui ex more regio semper ei aderant, et illorum faciebat cuncta consilio, scientium leges, ac jura majorum <span class="Versetto" id="ET1_14">14&#160;</span>(erant autem primi et proximi, Charsena, et Sethar, et Admatha, et Tharsis, et Mares, et Marsana, et Mamuchan, septem duces Persarum, atque Medorum, qui videbant faciem regis, et primi post eum residere soliti erant): <span class="Versetto" id="ET1_15">15&#160;</span>cui sententiæ Vasthi regina subjaceret, quæ Assueri regis imperium, quod per eunuchos mandaverat, facere noluisset. <span class="Versetto" id="ET1_16">16&#160;</span>Responditque Mamuchan, audiente rege atque principibus: Non solum regem læsit regina Vasthi, sed et omnes populos et principes qui sunt in cunctis provinciis regis Assueri.<a href='#FN11'>‡‡‡</a> <span class="Versetto" id="ET1_17">17&#160;</span>Egredietur enim sermo reginæ ad omnes mulieres, ut contemnant viros suos, et dicant: Rex Assuerus jussit ut regina Vasthi intraret ad eum, et illa noluit. <span class="Versetto" id="ET1_18">18&#160;</span>Atque hoc exemplo omnes principum conjuges Persarum atque Medorum parvipendent imperia maritorum: unde regis justa est indignatio. <span class="Versetto" id="ET1_19">19&#160;</span>Si tibi placet, egrediatur edictum a facie tua, et scribatur juxta legem Persarum atque Medorum, quam præteriri illicitum est, ut nequaquam ultra Vasthi ingrediatur ad regem, sed regnum illius altera, quæ melior est illa, accipiat. <span class="Versetto" id="ET1_20">20&#160;</span>Et hoc in omne (quod latissimum est) provinciarum tuarum divulgetur imperium, et cunctæ uxores, tam majorum quam minorum, deferant maritis suis honorem. <span class="Versetto" id="ET1_21">21&#160;</span>Placuit consilium ejus regi et principibus: fecitque rex juxta consilium Mamuchan, <span class="Versetto" id="ET1_22">22&#160;</span>et misit epistolas ad universas provincias regni sui, ut quæque gens audire et legere poterat, diversis linguis et litteris, esse viros principes ac majores in domibus suis: et hoc per cunctos populos divulgari.</p>

  <p class='pT4' id='ET2_0'>2</p>

  <p class='Normale'><span class="Versetto" id="ET2_1">1&#160;</span>His ita gestis, postquam regis Assueri indignatio deferbuerat, recordatus est Vasthi, et quæ fecisset, vel quæ passa esset: <span class="Versetto" id="ET2_2">2&#160;</span>dixeruntque pueri regis ac ministri ejus: Quærantur regi puellæ virgines ac speciosæ, <span class="Versetto" id="ET2_3">3&#160;</span>et mittantur qui considerent per universas provincias puellas speciosas et virgines: et adducant eas ad civitatem Susan, et tradant eas in domum feminarum sub manu Egei eunuchi, qui est præpositus et custos mulierum regiarum: et accipiant mundum muliebrem, et cetera ad usus necessaria. <span class="Versetto" id="ET2_4">4&#160;</span>Et quæcumque inter omnes oculis regis placuerit, ipsa regnet pro Vasthi. Placuit sermo regi: et ita, ut suggesserant, jussit fieri. <span class="Versetto" id="ET2_5">5&#160;</span>Erat vir Judæus in Susan civitate, vocabulo Mardochæus filius Jair, filii Semei, filii Cis, de stirpe Jemini, <span class="Versetto" id="ET2_6">6&#160;</span>qui translatus fuerat de Jerusalem eo tempore quo Jechoniam regem Juda Nabuchodonosor rex Babylonis transtulerat, <span class="Versetto" id="ET2_7">7&#160;</span>qui fuit nutritius filiæ fratris sui Edissæ, quæ altero nomine vocabatur Esther, et utrumque parentem amiserat: pulchra nimis, et decora facie. Mortuisque patre ejus ac matre, Mardochæus sibi eam adoptavit in filiam.<a href='#FN12'>*</a> <span class="Versetto" id="ET2_8">8&#160;</span>Cumque percrebruisset regis imperium, et juxta mandatum illius multæ pulchræ virgines adducerentur Susan, et Egeo traderentur eunucho, Esther quoque inter ceteras puellas ei tradita est, ut servaretur in numero feminarum.<a href='#FN13'>†</a> <span class="Versetto" id="ET2_9">9&#160;</span>Quæ placuit ei, et invenit gratiam in conspectu illius. Et præcepit eunucho, ut acceleraret mundum muliebrem, et traderet ei partes suas, et septem puellas speciosissimas de domo regis, et tam ipsam quam pedissequas ejus ornaret atque excoleret.<a href='#FN14'>‡</a> <span class="Versetto" id="ET2_10">10&#160;</span>Quæ noluit indicare ei populum et patriam suam: Mardochæus enim præceperat ei, ut de hac re omnino reticeret: <span class="Versetto" id="ET2_11">11&#160;</span>qui deambulabat quotidie ante vestibulum domus, in qua electæ virgines servabantur, curam agens salutis Esther, et scire volens quid ei accideret. <span class="Versetto" id="ET2_12">12&#160;</span>Cum autem venisset tempus singularum per ordinem puellarum ut intrarent ad regem, expletis omnibus quæ ad cultum muliebrem pertinebant, mensis duodecimus vertebatur: ita dumtaxat, ut sex mensibus oleo ungerentur myrrhino, et aliis sex quibusdam pigmentis et aromatibus uterentur. <span class="Versetto" id="ET2_13">13&#160;</span>Ingredientesque ad regem, quidquid postulassent ad ornatum pertinens, accipiebant: et ut eis placuerat, compositæ de triclinio feminarum ad regis cubiculum transibant.<a href='#FN15'>§</a> <span class="Versetto" id="ET2_14">14&#160;</span>Et quæ intraverat vespere, egrediebatur mane, atque inde in secundas ædes deducebatur, quæ sub manu Susagazi eunuchi erant, qui concubinis regis præsidebat: nec habebat potestatem ad regem ultra redeundi, nisi voluisset rex, et eam venire jussisset ex nomine.<a href='#FN16'>**</a> <span class="Versetto" id="ET2_15">15&#160;</span>Evoluto autem tempore per ordinem, instabat dies quo Esther filia Abihail fratris Mardochæi, quam sibi adoptaverat in filiam, deberet intrare ad regem. Quæ non quæsivit muliebrem cultum, sed quæcumque voluit Egeus eunuchus custos virginum, hæc ei ad ornatum dedit. Erat enim formosa valde, et incredibili pulchritudine: omnium oculis gratiosa et amabilis videbatur.<a href='#FN17'>††</a> <span class="Versetto" id="ET2_16">16&#160;</span>Ducta est itaque ad cubiculum regis Assueri mense decimo, qui vocatur Tebeth, septimo anno regni ejus.<a href='#FN18'>‡‡</a> <span class="Versetto" id="ET2_17">17&#160;</span>Et adamavit eam rex plus quam omnes mulieres, habuitque gratiam et misericordiam coram eo super omnes mulieres: et posuit diadema regni in capite ejus, fecitque eam regnare in loco Vasthi. <span class="Versetto" id="ET2_18">18&#160;</span>Et jussit convivium præparari permagnificum cunctis principibus et servis suis pro conjunctione et nuptiis Esther. Et dedit requiem universis provinciis, ac dona largitus est juxta magnificentiam principalem. <span class="Versetto" id="ET2_19">19&#160;</span>Cumque secundo quærerentur virgines et congregarentur, Mardochæus manebat ad januam regis:<a href='#FN19'>§§</a> <span class="Versetto" id="ET2_20">20&#160;</span>necdum prodiderat Esther patriam et populum suum, juxta mandatum ejus. Quidquid enim ille præcipiebat, observabat Esther: et ita cuncta faciebat ut eo tempore solita erat, quo eam parvulam nutriebat. <span class="Versetto" id="ET2_21">21&#160;</span>Eo igitur tempore, quo Mardochæus ad regis januam morabatur, irati sunt Bagathan et Thares duo eunuchi regis, qui janitores erant, et in primo palatii limine præsidebant: volueruntque insurgere in regem, et occidere eum.<a href='#FN20'>***</a> <span class="Versetto" id="ET2_22">22&#160;</span>Quod Mardochæum non latuit, statimque nuntiavit reginæ Esther: et illa regi ex nomine Mardochæi, qui ad se rem detulerat. <span class="Versetto" id="ET2_23">23&#160;</span>Quæsitum est, et inventum: et appensus est uterque eorum in patibulo. Mandatumque est historiis, et annalibus traditum coram rege.<a href='#FN21'>†††</a></p>

  <p class='pT4' id='ET3_0'>3</p>

  <p class='Normale'><span class="Versetto" id="ET3_1">1&#160;</span>Post hæc rex Assuerus exaltavit Aman filium Amadathi, qui erat de stirpe Agag: et posuit solium ejus super omnes principes quos habebat.<a href='#FN22'>*</a> <span class="Versetto" id="ET3_2">2&#160;</span>Cunctique servi regis, qui in foribus palatii versabantur, flectebant genua, et adorabant Aman: sic enim præceperat eis imperator: solus Mardochæus non flectebat genu, neque adorabat eum. <span class="Versetto" id="ET3_3">3&#160;</span>Cui dixerunt pueri regis, qui ad fores palatii præsidebant: Cur præter ceteros non observas mandatum regis? <span class="Versetto" id="ET3_4">4&#160;</span>Cumque hoc crebrius dicerent, et ille nollet audire, nuntiaverunt Aman, scire cupientes utrum perseveraret in sententia: dixerat enim eis se esse Judæum. <span class="Versetto" id="ET3_5">5&#160;</span>Quod cum audisset Aman, et experimento probasset quod Mardochæus non flecteret sibi genu, nec se adoraret, iratus est valde, <span class="Versetto" id="ET3_6">6&#160;</span>et pro nihilo duxit in unum Mardochæum mittere manus suas: audierat enim quod esset gentis Judææ; magisque voluit omnem Judæorum, qui erant in regno Assueri, perdere nationem. <span class="Versetto" id="ET3_7">7&#160;</span>Mense primo (cujus vocabulum est Nisan), anno duodecimo regni Assueri, missa est sors in urnam, quæ hebraice dicitur phur, coram Aman, quo die et quo mense gens Judæorum deberet interfici: et exivit mensis duodecimus, qui vocatur Adar.<a href='#FN23'>†</a> <span class="Versetto" id="ET3_8">8&#160;</span>Dixitque Aman regi Assuero: Est populus per omnes provincias regni tui dispersus, et a se mutuo separatus, novis utens legibus et cæremoniis, insuper et regis scita contemnens: et optime nosti quod non expediat regno tuo ut insolescat per licentiam. <span class="Versetto" id="ET3_9">9&#160;</span>Si tibi placet, decerne, ut pereat, et decem millia talentorum appendam arcariis gazæ tuæ. <span class="Versetto" id="ET3_10">10&#160;</span>Tulit ergo rex annulum, quo utebatur, de manu sua, et dedit eum Aman filio Amadathi de progenie Agag, hosti Judæorum,<a href='#FN24'>‡</a> <span class="Versetto" id="ET3_11">11&#160;</span>dixitque ad eum: Argentum, quod tu polliceris, tuum sit; de populo age quod tibi placet. <span class="Versetto" id="ET3_12">12&#160;</span>Vocatique sunt scribæ regis mense primo Nisan, tertiadecima die ejusdem mensis: et scriptum est, ut jusserat Aman, ad omnes satrapas regis, et judices provinciarum, diversarumque gentium, ut quæque gens legere poterat et audire pro varietate linguarum ex nomine regis Assueri: et litteræ signatæ ipsius annulo <span class="Versetto" id="ET3_13">13&#160;</span>missæ sunt per cursores regis ad universas provincias, ut occiderent atque delerent omnes Judæos, a puero usque ad senem, parvulos et mulieres, uno die, hoc est tertiodecimo mensis duodecimi, qui vocatur Adar; et bona eorum diriperent. <span class="Versetto" id="ET3_14">14&#160;</span>Summa autem epistolarum hæc fuit, ut omnes provinciæ scirent, et pararent se ad prædictam diem. <span class="Versetto" id="ET3_15">15&#160;</span>Festinabant cursores, qui missi erant, regis imperium explere. Statimque in Susan pependit edictum, rege et Aman celebrante convivium, et cunctis Judæis, qui in urbe erant, flentibus.</p>

  <p class='pT4' id='ET4_0'>4</p>

  <p class='Normale'><span class="Versetto" id="ET4_1">1&#160;</span>Quæ cum audisset Mardochæus, scidit vestimenta sua, et indutus est sacco, spargens cinerem capiti: et in platea mediæ civitatis voce magna clamabat, ostendens amaritudinem animi sui, <span class="Versetto" id="ET4_2">2&#160;</span>et hoc ejulatu usque ad fores palatii gradiens. Non enim erat licitum indutum sacco aulam regis intrare.<a href='#FN25'>*</a> <span class="Versetto" id="ET4_3">3&#160;</span>In omnibus quoque provinciis, oppidis, ac locis, ad quæ crudele regis dogma pervenerat, planctus ingens erat apud Judæos, jejunium, ululatus, et fletus, sacco et cinere multis pro strato utentibus. <span class="Versetto" id="ET4_4">4&#160;</span>Ingressæ autem sunt puellæ Esther et eunuchi, nuntiaveruntque ei. Quod audiens consternata est, et vestem misit, ut ablato sacco induerent eum: quam accipere noluit. <span class="Versetto" id="ET4_5">5&#160;</span>Accitoque Athach eunucho, quem rex ministrum ei dederat, præcepit ei ut iret ad Mardochæum, et disceret ab eo cur hoc faceret. <span class="Versetto" id="ET4_6">6&#160;</span>Egressusque Athach, ivit ad Mardochæum stantem in platea civitatis, ante ostium palatii: <span class="Versetto" id="ET4_7">7&#160;</span>qui indicavit ei omnia quæ acciderant: quomodo Aman promisisset ut in thesauros regis pro Judæorum nece inferret argentum. <span class="Versetto" id="ET4_8">8&#160;</span>Exemplar quoque edicti, quod pendebat in Susan, dedit ei, ut reginæ ostenderet, et moneret eam ut intraret ad regem et deprecaretur eum pro populo suo. <span class="Versetto" id="ET4_9">9&#160;</span>Regressus Athach, nuntiavit Esther omnia quæ Mardochæus dixerat. <span class="Versetto" id="ET4_10">10&#160;</span>Quæ respondit ei, et jussit ut diceret Mardochæo: <span class="Versetto" id="ET4_11">11&#160;</span>Omnes servi regis, et cunctæ, quæ sub ditione ejus sunt, norunt provinciæ, quod sive vir, sive mulier non vocatus, interius atrium regis intraverit, absque ulla cunctatione statim interficiatur: nisi forte rex auream virgam ad eum tetenderit pro signo clementiæ, atque ita possit vivere. Ego igitur quomodo ad regem intrare potero, quæ triginta jam diebus non sum vocata ad eum? <span class="Versetto" id="ET4_12">12&#160;</span>Quod cum audisset Mardochæus, <span class="Versetto" id="ET4_13">13&#160;</span>rursum mandavit Esther, dicens: Ne putes quod animam tuam tantum liberes, quia in domo regis es præ cunctis Judæis: <span class="Versetto" id="ET4_14">14&#160;</span>si enim nunc silueris, per aliam occasionem liberabuntur Judæi: et tu, et domus patris tui, peribitis. Et quis novit utrum idcirco ad regnum veneris, ut in tali tempore parareris? <span class="Versetto" id="ET4_15">15&#160;</span>Rursumque Esther hæc Mardochæo verba mandavit: <span class="Versetto" id="ET4_16">16&#160;</span>Vade, et congrega omnes Judæos quos in Susan repereris, et orate pro me. Non comedatis et non bibatis tribus diebus et tribus noctibus: et ego cum ancillis meis similiter jejunabo, et tunc ingrediar ad regem contra legem faciens, non vocata, tradensque me morti et periculo. <span class="Versetto" id="ET4_17">17&#160;</span>Ivit itaque Mardochæus, et fecit omnia quæ ei Esther præceperat.</p>

  <p class='pT4' id='ET5_0'>5</p>

  <p class='Normale'><span class="Versetto" id="ET5_1">1&#160;</span>Die autem tertio induta est Esther regalibus vestimentis, et stetit in atrio domus regiæ, quod erat interius, contra basilicam regis: at ille sedebat super solium suum in consistorio palatii contra ostium domus. <span class="Versetto" id="ET5_2">2&#160;</span>Cumque vidisset Esther reginam stantem, placuit oculis ejus, et extendit contra eam virgam auream, quam tenebat manu: quæ accedens, osculata est summitatem virgæ ejus.<a href='#FN26'>*</a> <span class="Versetto" id="ET5_3">3&#160;</span>Dixitque ad eam rex: Quid vis, Esther regina? quæ est petitio tua? etiam si dimidiam partem regni petieris, dabitur tibi. <span class="Versetto" id="ET5_4">4&#160;</span>At illa respondit: Si regi placet, obsecro ut venias ad me hodie, et Aman tecum, ad convivium quod paravi. <span class="Versetto" id="ET5_5">5&#160;</span>Statimque rex: Vocate, inquit, cito Aman ut Esther obediat voluntati. Venerunt itaque rex et Aman ad convivium, quod eis regina paraverat. <span class="Versetto" id="ET5_6">6&#160;</span>Dixitque ei rex, postquam vinum biberat abundanter: Quid petis ut detur tibi? et pro qua re postulas? etiam si dimidiam partem regni mei petieris, impetrabis. <span class="Versetto" id="ET5_7">7&#160;</span>Cui respondit Esther: Petitio mea, et preces sunt istæ: <span class="Versetto" id="ET5_8">8&#160;</span>si inveni in conspectu regis gratiam, et si regi placet ut det mihi quod postulo, et meam impleat petitionem: veniat rex et Aman ad convivium quod paravi eis, et cras aperiam regi voluntatem meam.<a href='#FN27'>†</a> <span class="Versetto" id="ET5_9">9&#160;</span>Egressus est itaque illo die Aman lætus et alacer. Cumque vidisset Mardochæum sedentem ante fores palatii, et non solum non assurrexisse sibi, sed nec motum quidem de loco sessionis suæ, indignatus est valde: <span class="Versetto" id="ET5_10">10&#160;</span>et dissimulata ira reversus in domum suam, convocavit ad se amicos suos, et Zares uxorem suam, <span class="Versetto" id="ET5_11">11&#160;</span>et exposuit illis magnitudinem divitiarum suarum, filiorumque turbam, et quanta eum gloria super omnes principes et servos suos rex elevasset. <span class="Versetto" id="ET5_12">12&#160;</span>Et post hæc ait: Regina quoque Esther nullum alium vocavit ad convivium cum rege præter me: apud quam etiam cras cum rege pransurus sum. <span class="Versetto" id="ET5_13">13&#160;</span>Et cum hæc omnia habeam, nihil me habere puto, quamdiu videro Mardochæum Judæum sedentem ante fores regias. <span class="Versetto" id="ET5_14">14&#160;</span>Responderuntque ei Zares uxor ejus, et ceteri amici: Jube parari excelsam trabem, habentem altitudinis quinquaginta cubitos, et dic mane regi ut appendatur super eam Mardochæus, et sic ibis cum rege lætus ad convivium. Placuit ei consilium, et jussit excelsam parari crucem.</p>

  <p class='pT4' id='ET6_0'>6</p>

  <p class='Normale'><span class="Versetto" id="ET6_1">1&#160;</span>Noctem illam duxit rex insomnem, jussitque sibi afferri historias et annales priorum temporum. Quæ cum illo præsente legerentur,<a href='#FN28'>*</a> <span class="Versetto" id="ET6_2">2&#160;</span>ventum est ad illum locum ubi scriptum erat quomodo nuntiasset Mardochæus insidias Bagathan et Thares eunuchorum, regem Assuerum jugulare cupientium.<a href='#FN29'>†</a> <span class="Versetto" id="ET6_3">3&#160;</span>Quod cum audisset rex, ait: Quid pro hac fide honoris ac præmii Mardochæus consecutus est? Dixerunt ei servi illius ac ministri: Nihil omnino mercedis accepit. <span class="Versetto" id="ET6_4">4&#160;</span>Statimque rex: Quis est, inquit, in atrio? Aman quippe interius atrium domus regiæ intraverat, ut suggereret regi, et juberet Mardochæum affigi patibulo, quod ei fuerat præparatum. <span class="Versetto" id="ET6_5">5&#160;</span>Responderunt pueri: Aman stat in atrio. Dixitque rex: Ingrediatur. <span class="Versetto" id="ET6_6">6&#160;</span>Cumque esset ingressus, ait illi: Quid debet fieri viro, quem rex honorare desiderat? Cogitans autem in corde suo Aman, et reputans quod nullum alium rex, nisi se, vellet honorare, <span class="Versetto" id="ET6_7">7&#160;</span>respondit: Homo, quem rex honorare cupit, <span class="Versetto" id="ET6_8">8&#160;</span>debet indui vestibus regiis, et imponi super equum, qui de sella regis est, et accipere regium diadema super caput suum: <span class="Versetto" id="ET6_9">9&#160;</span>et primus de regiis principibus ac tyrannis teneat equum ejus, et per plateam civitatis incedens clamet, et dicat: Sic honorabitur, quemcumque voluerit rex honorare. <span class="Versetto" id="ET6_10">10&#160;</span>Dixitque ei rex: Festina, et sumpta stola et equo, fac, ut locutus es, Mardochæo Judæo, qui sedet ante fores palatii. Cave ne quidquam de his, quæ locutus es, prætermittas.<a href='#FN30'>‡</a> <span class="Versetto" id="ET6_11">11&#160;</span>Tulit itaque Aman stolam et equum, indutumque Mardochæum in platea civitatis, et impositum equo præcedebat, atque clamabat: Hoc honore condignus est, quemcumque rex voluerit honorare. <span class="Versetto" id="ET6_12">12&#160;</span>Reversusque est Mardochæus ad januam palatii: et Aman festinavit ire in domum suam, lugens et operto capite: <span class="Versetto" id="ET6_13">13&#160;</span>narravitque Zares uxori suæ, et amicis, omnia quæ evenissent sibi. Cui responderunt sapientes quos habebat in consilio, et uxor ejus: Si de semine Judæorum est Mardochæus, ante quem cadere cœpisti, non poteris ei resistere, sed cades in conspectu ejus. <span class="Versetto" id="ET6_14">14&#160;</span>Adhuc illis loquentibus, venerunt eunuchi regis, et cito eum ad convivium, quod regina paraverat, pergere compulerunt.</p>

  <p class='pT4' id='ET7_0'>7</p>

  <p class='Normale'><span class="Versetto" id="ET7_1">1&#160;</span>Intravit itaque rex et Aman, ut biberent cum regina.<a href='#FN31'>*</a> <span class="Versetto" id="ET7_2">2&#160;</span>Dixitque ei rex etiam secunda die, postquam vino incaluerat: Quæ est petitio tua, Esther, ut detur tibi? et quid vis fieri? etiam si dimidiam partem regni mei petieris, impetrabis. <span class="Versetto" id="ET7_3">3&#160;</span>Ad quem illa respondit: Si inveni gratiam in oculis tuis o rex, et si tibi placet, dona mihi animam meam pro qua rogo, et populum meum pro quo obsecro. <span class="Versetto" id="ET7_4">4&#160;</span>Traditi enim sumus ego et populus meus, ut conteramur, jugulemur, et pereamus. Atque utinam in servos et famulas venderemur: esset tolerabile malum, et gemens tacerem: nunc autem hostis noster est, cujus crudelitas redundat in regem. <span class="Versetto" id="ET7_5">5&#160;</span>Respondensque rex Assuerus, ait: Quis est iste, et cujus potentiæ, ut hæc audeat facere? <span class="Versetto" id="ET7_6">6&#160;</span>Dixitque Esther: Hostis et inimicus noster pessimus iste est Aman. Quod ille audiens, illico obstupuit, vultum regis ac reginæ ferre non sustinens. <span class="Versetto" id="ET7_7">7&#160;</span>Rex autem iratus surrexit, et de loco convivii intravit in hortum arboribus consitum. Aman quoque surrexit ut rogaret Esther reginam pro anima sua: intellexit enim a rege sibi paratum malum.<a href='#FN32'>†</a> <span class="Versetto" id="ET7_8">8&#160;</span>Qui cum reversus esset de horto nemoribus consito, et intrasset convivii locum, reperit Aman super lectulum corruisse in quo jacebat Esther, et ait: Etiam reginam vult opprimere, me præsente, in domo mea. Necdum verbum de ore regis exierat, et statim operuerunt faciem ejus.<a href='#FN33'>‡</a> <span class="Versetto" id="ET7_9">9&#160;</span>Dixitque Harbona, unus de eunuchis, qui stabant in ministerio regis: En lignum quod paraverat Mardochæo, qui locutus est pro rege, stat in domo Aman, habens altitudinis quinquaginta cubitos. Cui dixit rex: Appendite eum in eo.<a href='#FN34'>§</a> <span class="Versetto" id="ET7_10">10&#160;</span>Suspensus est itaque Aman in patibulo quod paraverat Mardochæo: et regis ira quievit.</p>

  <p class='pT4' id='ET8_0'>8</p>

  <p class='Normale'><span class="Versetto" id="ET8_1">1&#160;</span>Die illo dedit rex Assuerus Esther reginæ domum Aman adversarii Judæorum, et Mardochæus ingressus est ante faciem regis. Confessa est enim ei Esther quod esset patruus suus.<a href='#FN35'>*</a> <span class="Versetto" id="ET8_2">2&#160;</span>Tulitque rex annulum, quem ab Aman recipi jusserat, et tradidit Mardochæo. Esther autem constituit Mardochæum super domum suam.<a href='#FN36'>†</a> <span class="Versetto" id="ET8_3">3&#160;</span>Nec his contenta, procidit ad pedes regis, flevitque, et locuta ad eum oravit ut malitiam Aman Agagitæ, et machinationes ejus pessimas quas excogitaverat contra Judæos, juberet irritas fieri.<a href='#FN37'>‡</a> <span class="Versetto" id="ET8_4">4&#160;</span>At ille ex more sceptrum aureum protendit manu, quo signum clementiæ monstrabatur: illaque consurgens stetit ante eum, <span class="Versetto" id="ET8_5">5&#160;</span>et ait: Si placet regi, et si inveni gratiam in oculis ejus, et deprecatio mea non ei videtur esse contraria, obsecro ut novis epistolis, veteres Aman litteræ, insidiatoris et hostis Judæorum, quibus eos in cunctis regis provinciis perire præceperat, corrigantur.<a href='#FN38'>§</a> <span class="Versetto" id="ET8_6">6&#160;</span>Quomodo enim potero sustinere necem et interfectionem populi mei? <span class="Versetto" id="ET8_7">7&#160;</span>Responditque rex Assuerus Esther reginæ, et Mardochæo Judæo: Domum Aman concessi Esther, et ipsum jussi affigi cruci, quia ausus est manum mittere in Judæos. <span class="Versetto" id="ET8_8">8&#160;</span>Scribite ergo Judæis, sicut vobis placet, regis nomine, signantes litteras annulo meo. Hæc enim consuetudo erat, ut epistolis, quæ ex regis nomine mittebantur et illius annulo signatæ erant, nemo auderet contradicere. <span class="Versetto" id="ET8_9">9&#160;</span>Accitisque scribis et librariis regis (erat autem tempus tertii mensis, qui appellatur Siban) vigesima et tertia die illius scriptæ sunt epistolæ, ut Mardochæus voluerat, ad Judæos, et ad principes, procuratoresque et judices, qui centum viginti septem provinciis ab India usque ad Æthiopiam præsidebant: provinciæ atque provinciæ, populo et populo juxta linguas et litteras suas, et Judæis, prout legere poterant et audire.<a href='#FN39'>**</a> <span class="Versetto" id="ET8_10">10&#160;</span>Ipsæque epistolæ, quæ regis nomine mittebantur, annulo ipsius obsignatæ sunt, et missæ per veredarios: qui per omnes provincias discurrentes, veteres litteras novis nuntiis prævenirent. <span class="Versetto" id="ET8_11">11&#160;</span>Quibus imperavit rex, ut convenirent Judæos per singulas civitates, et in unum præciperent congregari ut starent pro animabus suis, et omnes inimicos suos cum conjugibus ac liberis et universis domibus, interficerent atque delerent, et spolia eorum diriperent.<a href='#FN40'>††</a> <span class="Versetto" id="ET8_12">12&#160;</span>Et constituta est per omnes provincias una ultionis dies, id est tertiadecima mensis duodecimi Adar. <span class="Versetto" id="ET8_13">13&#160;</span>Summaque epistolæ hæc fuit, ut in omnibus terris ac populis qui regis Assueri subjacebant imperio, notum fieret paratos esse Judæos ad capiendam vindictam de hostibus suis. <span class="Versetto" id="ET8_14">14&#160;</span>Egressique sunt veredarii celeres nuntia perferentes, et edictum regis pependit in Susan.<a href='#FN41'>‡‡</a> <span class="Versetto" id="ET8_15">15&#160;</span>Mardochæus autem de palatio et de conspectu regis egrediens, fulgebat vestibus regiis, hyacinthinis videlicet et æriis, coronam auream portans in capite, et amictus serico pallio atque purpureo. Omnisque civitas exultavit atque lætata est. <span class="Versetto" id="ET8_16">16&#160;</span>Judæis autem nova lux oriri visa est, gaudium, honor, et tripudium. <span class="Versetto" id="ET8_17">17&#160;</span>Apud omnes populos, urbes, atque provincias, quocumque regis jussa veniebant, mira exultatio, epulæ atque convivia, et festus dies: in tantum ut plures alterius gentis et sectæ eorum religioni et cæremoniis jungerentur. Grandis enim cunctos judaici nominis terror invaserat.</p>

  <p class='pT4' id='ET9_0'>9</p>

  <p class='Normale'><span class="Versetto" id="ET9_1">1&#160;</span>Igitur duodecimi mensis, quem Adar vocari ante jam diximus, tertiadecima die, quando cunctis Judæis interfectio parabatur, et hostes eorum inhiabant sanguini, versa vice Judæi superiores esse cœperunt, et se de adversariis vindicare. <span class="Versetto" id="ET9_2">2&#160;</span>Congregatique sunt per singulas civitates, oppida, et loca, ut extenderent manum contra inimicos, et persecutores suos. Nullusque ausus est resistere, eo quod omnes populos magnitudinis eorum formido penetrarat. <span class="Versetto" id="ET9_3">3&#160;</span>Nam et provinciarum judices, et duces, et procuratores, omnisque dignitas quæ singulis locis ac operibus præerat, extollebant Judæos timore Mardochæi, <span class="Versetto" id="ET9_4">4&#160;</span>quem principem esse palatii, et plurimum posse cognoverant: fama quoque nominis ejus crescebat quotidie, et per cunctorum ora volitabat.<a href='#FN42'>*</a> <span class="Versetto" id="ET9_5">5&#160;</span>Itaque percusserunt Judæi inimicos suos plaga magna, et occiderunt eos, reddentes eis quod sibi paraverant facere:<a href='#FN43'>†</a> <span class="Versetto" id="ET9_6">6&#160;</span>in tantum ut etiam in Susan quingentos viros interficerent, extra decem filios Aman Agagitæ hostis Judæorum: quorum ista sunt nomina:<a href='#FN44'>‡</a> <span class="Versetto" id="ET9_7">7&#160;</span>Pharsandatha, et Delphon, et Esphatha, <span class="Versetto" id="ET9_8">8&#160;</span>et Phoratha, et Adalia, et Aridatha, <span class="Versetto" id="ET9_9">9&#160;</span>et Phermesta, et Arisai, et Aridai, et Jezatha. <span class="Versetto" id="ET9_10">10&#160;</span>Quos cum occidissent, prædas de substantiis eorum tangere noluerunt. <span class="Versetto" id="ET9_11">11&#160;</span>Statimque numerus eorum, qui occisi erant in Susan, ad regem relatus est. <span class="Versetto" id="ET9_12">12&#160;</span>Qui dixit reginæ: In urbe Susan interfecerunt Judæi quingentos viros, et alios decem filios Aman: quantam putas eos exercere cædem in universis provinciis? quid ultra postulas, et quid vis ut fieri jubeam? <span class="Versetto" id="ET9_13">13&#160;</span>Cui illa respondit: Si regi placet, detur potestas Judæis, ut sicut fecerunt hodie in Susan, sic et cras faciant, et decem filii Aman in patibulis suspendantur. <span class="Versetto" id="ET9_14">14&#160;</span>Præcepitque rex ut ita fieret. Statimque in Susan pependit edictum, et decem filii Aman suspensi sunt. <span class="Versetto" id="ET9_15">15&#160;</span>Congregatis Judæis quartadecima die mensis Adar, interfecti sunt in Susan trecenti viri: nec eorum ab illis direpta substantia est. <span class="Versetto" id="ET9_16">16&#160;</span>Sed et per omnes provincias quæ ditioni regis subjacebant, pro animabus suis steterunt Judæi, interfectis hostibus ac persecutoribus suis: in tantum ut septuaginta quinque millia occisorum implerentur, et nullus de substantiis eorum quidquam contingeret.<a href='#FN45'>§</a> <span class="Versetto" id="ET9_17">17&#160;</span>Dies autem tertiusdecimus mensis Adar primus apud omnes interfectionis fuit, et quartadecima die cædere desierunt. Quem constituerunt esse solemnem, ut in eo omni tempore deinceps vacarent epulis, gaudio, atque conviviis.<a href='#FN46'>**</a> <span class="Versetto" id="ET9_18">18&#160;</span>At hi, qui in urbe Susan cædem exercuerant, tertiodecimo et quartodecimo die ejusdem mensis in cæde versati sunt: quintodecimo autem die percutere desierunt. Et idcirco eumdem diem constituerunt solemnem epularum atque lætitiæ. <span class="Versetto" id="ET9_19">19&#160;</span>Hi vero Judæi, qui in oppidis non muratis ac villis morabantur, quartumdecimum diem mensis Adar conviviorum et gaudii decreverunt, ita ut exultent in eo, et mittant sibi mutuo partes epularum et ciborum. <span class="Versetto" id="ET9_20">20&#160;</span>Scripsit itaque Mardochæus omnia hæc, et litteris comprehensa misit ad Judæos qui in omnibus regis provinciis morabantur, tam in vicino positis, quam procul, <span class="Versetto" id="ET9_21">21&#160;</span>ut quartamdecimam et quintamdecimam diem mensis Adar pro festis susciperent, et revertente semper anno solemni celebrarent honore: <span class="Versetto" id="ET9_22">22&#160;</span>quia in ipsis diebus se ulti sunt Judæi de inimicis suis, et luctus atque tristitia in hilaritatem gaudiumque conversa sunt, essentque dies isti epularum atque lætitiæ, et mitterent sibi invicem ciborum partes, et pauperibus munuscula largirentur. <span class="Versetto" id="ET9_23">23&#160;</span>Susceperuntque Judæi in solemnem ritum cuncta quæ eo tempore facere cœperant, et quæ Mardochæus litteris facienda mandaverat. <span class="Versetto" id="ET9_24">24&#160;</span>Aman enim, filius Amadathi stirpis Agag, hostis et adversarius Judæorum, cogitavit contra eos malum, ut occideret illos atque deleret: et misit phur, quod nostra lingua vertitur in sortem.<a href='#FN47'>††</a> <span class="Versetto" id="ET9_25">25&#160;</span>Et postea ingressa est Esther ad regem, obsecrans ut conatus ejus litteris regis irriti fierent, et malum quod contra Judæos cogitaverat, reverteretur in caput ejus. Denique et ipsum et filios ejus affixerunt cruci, <span class="Versetto" id="ET9_26">26&#160;</span>atque ex illo tempore dies isti appellati sunt phurim, id est sortium: eo quod phur, id est sors, in urnam missa fuerit. Et cuncta quæ gesta sunt, epistolæ, id est, libri hujus volumine, continentur: <span class="Versetto" id="ET9_27">27&#160;</span>quæque sustinuerunt, et quæ deinceps immutata sunt, susceperunt Judæi super se et semen suum, et super cunctos qui religioni eorum voluerunt copulari, ut nulli liceat duos hos dies absque solemnitate transigere, quos scriptura testatur, et certa expetunt tempora, annis sibi jugiter succedentibus. <span class="Versetto" id="ET9_28">28&#160;</span>Isti sunt dies, quos nulla umquam delebit oblivio, et per singulas generationes cunctæ in toto orbe provinciæ celebrabunt: nec est ulla civitas, in qua dies phurim, id est sortium, non observentur a Judæis, et ab eorum progenie, quæ his cæremoniis obligata est.<a href='#FN48'>‡‡</a> <span class="Versetto" id="ET9_29">29&#160;</span>Scripseruntque Esther regina filia Abihail, et Mardochæus Judæus, etiam secundam epistolam, ut omni studio dies ista solemnis sanciretur in posterum: <span class="Versetto" id="ET9_30">30&#160;</span>et miserunt ad omnes Judæos qui in centum viginti septem provinciis regis Assueri versabantur, ut haberent pacem, et susciperent veritatem, <span class="Versetto" id="ET9_31">31&#160;</span>observantes dies sortium, et suo tempore cum gaudio celebrarent: sicut constituerant Mardochæus et Esther, et illi observanda susceperunt a se, et a semine suo, jejunia, et clamores, et sortium dies, <span class="Versetto" id="ET9_32">32&#160;</span>et omnia quæ libri hujus, qui vocatur Esther, historia continentur.</p>

  <p class='pT4' id='ET10_0'>10</p>

  <p class='Normale'><span class="Versetto" id="ET10_1">1&#160;</span>Rex vero Assuerus omnem terram et cunctas maris insulas fecit tributarias:<a href='#FN49'>*</a> <span class="Versetto" id="ET10_2">2&#160;</span>cujus fortitudo et imperium, et dignitas atque sublimitas, qua exaltavit Mardochæum, scripta sunt in libris Medorum, atque Persarum: <span class="Versetto" id="ET10_3">3&#160;</span>et quomodo Mardochæus judaici generis secundus a rege Assuero fuerit, et magnus apud Judæos, et acceptabilis plebi fratrum suorum, quærens bona populo suo, et loquens ea quæ ad pacem seminis sui pertinerent. <span class="Versetto" id="ET10_4">4&#160;</span>Dixitque Mardochæus: A Deo facta sunt ista. <span class="Versetto" id="ET10_5">5&#160;</span>Recordatus sum somnii quod videram, hæc eadem significantis: nec eorum quidquam irritum fuit. <span class="Versetto" id="ET10_6">6&#160;</span>Parvus fons, qui crevit in fluvium, et in lucem solemque conversus est, et in aquas plurimas redundavit: Esther est quam rex accepit uxorem, et voluit esse reginam. <span class="Versetto" id="ET10_7">7&#160;</span>Duo autem dracones: ego sum, et Aman. <span class="Versetto" id="ET10_8">8&#160;</span>Gentes, quæ convenerant: hi sunt, qui conati sunt delere nomen Judæorum. <span class="Versetto" id="ET10_9">9&#160;</span>Gens autem mea Israël est, quæ clamavit ad Dominum, et salvum fecit Dominus populum suum: liberavitque nos ab omnibus malis, et fecit signa magna atque portenta inter gentes: <span class="Versetto" id="ET10_10">10&#160;</span>et duas sortes esse præcepit, unam populi Dei, et alteram cunctarum gentium. <span class="Versetto" id="ET10_11">11&#160;</span>Venitque utraque sors in statutum ex illo jam tempore diem coram Deo universis gentibus: <span class="Versetto" id="ET10_12">12&#160;</span>et recordatus est Dominus populi sui, ac misertus est hæreditatis suæ. <span class="Versetto" id="ET10_13">13&#160;</span>Et observabuntur dies isti in mense Adar quartadecima et quintadecima die ejusdem mensis, cum omni studio et gaudio, in unum cœtum populi congregati, in cunctas deinceps generationes populi Israël.</p>

  <p class='pT4' id='ET11_0'>11</p>

  <p class='Normale'><span class="Versetto" id="ET11_1">1&#160;</span>Anno quarto regnantibus Ptolemæo et Cleopatra, attulerunt Dosithæus, qui se sacerdotem et Levitici generis ferebat, et Ptolemæus filius ejus, hanc epistolam phurim, quam dixerunt interpretatum esse Lysimachum Ptolemæi filium in Jerusalem. <span class="Versetto" id="ET11_2">2&#160;</span>Anno secundo, regnante Artaxerxe maximo, prima die mensis Nisan, vidit somnium Mardochæus filius Jairi, filii Semei, filii Cis, de tribu Benjamin: <span class="Versetto" id="ET11_3">3&#160;</span>homo Judæus, qui habitabat in urbe Susis, vir magnus, et inter primos aulæ regiæ. <span class="Versetto" id="ET11_4">4&#160;</span>Erat autem de eo numero captivorum, quos transtulerat Nabuchodonosor rex Babylonis de Jerusalem cum Jechonia rege Juda. <span class="Versetto" id="ET11_5">5&#160;</span>Et hoc ejus somnium fuit: apparuerunt voces, et tumultus, et tonitrua, et terræmotus, et conturbatio super terram: <span class="Versetto" id="ET11_6">6&#160;</span>et ecce duo dracones magni, paratique contra se in prælium. <span class="Versetto" id="ET11_7">7&#160;</span>Ad quorum clamorem cunctæ concitatæ sunt nationes, ut pugnarent contra gentem justorum. <span class="Versetto" id="ET11_8">8&#160;</span>Fuitque dies illa tenebrarum et discriminis, tribulationis et angustiæ, et ingens formido super terram. <span class="Versetto" id="ET11_9">9&#160;</span>Conturbataque est gens justorum timentium mala sua, et præparata ad mortem. <span class="Versetto" id="ET11_10">10&#160;</span>Clamaveruntque ad Deum: et illis vociferantibus, fons parvus creavit in fluvium maximum, et in aquas plurimas redundavit. <span class="Versetto" id="ET11_11">11&#160;</span>Lux et sol ortus est, et humiles exaltati sunt, et devoraverunt inclytos. <span class="Versetto" id="ET11_12">12&#160;</span>Quod cum vidisset Mardochæus, et surrexisset de strato, cogitabat quid Deus facere vellet: et fixum habebat in animo, scire cupiens quid significaret somnium.</p>

  <p class='pT4' id='ET12_0'>12</p>

  <p class='Normale'><span class="Versetto" id="ET12_1">1&#160;</span>Morabatur autem eo tempore in aula regis cum Bagatha et Thara eunuchis regis, qui janitores erant palatii. <span class="Versetto" id="ET12_2">2&#160;</span>Cumque intellexisset cogitationes eorum, et curas diligentius pervidisset, didicit quod conarentur in regem Artaxerxem manus mittere, et nuntiavit super eo regi. <span class="Versetto" id="ET12_3">3&#160;</span>Qui de utroque, habita quæstione, confessos jussit duci ad mortem. <span class="Versetto" id="ET12_4">4&#160;</span>Rex autem quod gestum erat, scripsit in commentariis: sed et Mardochæus rei memoriam litteris tradidit. <span class="Versetto" id="ET12_5">5&#160;</span>Præcepitque ei rex, ut in aula palatii moraretur, datis ei pro delatione muneribus. <span class="Versetto" id="ET12_6">6&#160;</span>Aman vero filius Amadathi Bugæus erat gloriosissimus coram rege, et voluit nocere Mardochæo et populo ejus pro duobus eunuchis regis qui fuerant interfecti. Et diripuerunt bona, vel substantias eorum. Epistolæ autem hoc exemplar fuit.</p>

  <p class='pT4' id='ET13_0'>13</p>

  <p class='Normale'><span class="Versetto" id="ET13_1">1&#160;</span>Rex maximus Artaxerxes ab India usque Æthiopiam, centum viginti septem provinciarum principibus et ducibus qui ejus imperio subjecti sunt, salutem. <span class="Versetto" id="ET13_2">2&#160;</span>Cum plurimis gentibus imperarem, et universum orbem meæ ditioni subjugassem, volui nequaquam abuti potentiæ magnitudine, sed clementia et lenitate gubernare subjectos, ut absque ullo terrore vitam silentio transigentes, optata cunctis mortalibus pace fruerentur. <span class="Versetto" id="ET13_3">3&#160;</span>Quærente autem me a consiliariis meis quomodo posset hoc impleri, unus qui sapientia et fide ceteros præcellebat, et erat post regem secundus, Aman nomine, <span class="Versetto" id="ET13_4">4&#160;</span>indicavit mihi in toto orbe terrarum populum esse dispersum, qui novis uteretur legibus, et, contra omnium gentium consuetudinem faciens, regum jussa contemneret, et universarum concordiam nationum sua dissensione violaret. <span class="Versetto" id="ET13_5">5&#160;</span>Quod cum didicissemus, videntes unam gentem rebellem adversus omne hominum genus perversis uti legibus, nostrisque jussionibus contraire, et turbare subjectarum nobis provinciarum pacem atque concordiam, <span class="Versetto" id="ET13_6">6&#160;</span>jussimus ut quoscumque Aman, qui omnibus provinciis præpositus est et secundus a rege, et quem patris loco colimus, monstraverit, cum conjugibus ac liberis deleantur ab inimicis suis, nullusque eorum misereatur, quartadecima die duodecimi mensis Adar anni præsentis: <span class="Versetto" id="ET13_7">7&#160;</span>ut nefarii homines uno die ad inferos descendentes, reddant imperio nostro pacem, quam turbaverant. Pergensque Mardochæus, fecit omnia quæ ei mandaverat Esther. <span class="Versetto" id="ET13_8">8&#160;</span>Mardochæus autem deprecatus est Dominum, memor omnium operum ejus, <span class="Versetto" id="ET13_9">9&#160;</span>et dixit: Domine, Domine rex omnipotens, in ditione enim tua cuncta sunt posita, et non est qui possit tuæ resistere voluntati, si decreveris salvare Israël. <span class="Versetto" id="ET13_10">10&#160;</span>Tu fecisti cælum et terram, et quidquid cæli ambitu continetur. <span class="Versetto" id="ET13_11">11&#160;</span>Dominus omnium es, nec est qui resistat majestati tuæ. <span class="Versetto" id="ET13_12">12&#160;</span>Cuncta nosti, et scis quia non pro superbia et contumelia, et aliqua gloriæ cupiditate, fecerim hoc, ut non adorarem Aman superbissimum <span class="Versetto" id="ET13_13">13&#160;</span>(libenter enim pro salute Israël etiam vestigia pedum ejus deosculari paratus essem), <span class="Versetto" id="ET13_14">14&#160;</span>sed timui ne honorem Dei mei transferrem ad hominem, et ne quemquam adorarem, excepto Deo meo. <span class="Versetto" id="ET13_15">15&#160;</span>Et nunc, Domine rex, Deus Abraham, miserere populi tui, quia volunt nos inimici nostri perdere, et hæreditatem tuam delere. <span class="Versetto" id="ET13_16">16&#160;</span>Ne despicias partem tuam, quam redemisti tibi de Ægypto. <span class="Versetto" id="ET13_17">17&#160;</span>Exaudi deprecationem meam, et propitius esto sorti et funiculo tuo, et converte luctum nostrum in gaudium, ut viventes laudemus nomen tuum, Domine: et ne claudas ora te canentium. <span class="Versetto" id="ET13_18">18&#160;</span>Omnis quoque Israël pari mente et obsecratione clamavit ad Dominum, eo quod eis certa mors impenderet.</p>

  <p class='pT4' id='ET14_0'>14</p>

  <p class='Normale'><span class="Versetto" id="ET14_1">1&#160;</span>Esther quoque regina confugit ad Dominum, pavens periculum quod imminebat. <span class="Versetto" id="ET14_2">2&#160;</span>Cumque deposuisset vestes regias, fletibus et luctui apta indumenta suscepit, et pro unguentis variis, cinere et stercore implevit caput, et corpus suum humiliavit jejuniis: omniaque loca, in quibus antea lætari consueverat, crinium laceratione complevit. <span class="Versetto" id="ET14_3">3&#160;</span>Et deprecabatur Dominum Deum Israël, dicens: Domine mi, qui rex noster es solus, adjuva me solitariam, et cujus præter te nullus est auxiliator alius. <span class="Versetto" id="ET14_4">4&#160;</span>Periculum meum in manibus meis est. <span class="Versetto" id="ET14_5">5&#160;</span>Audivi a patre meo quod tu, Domine, tulisses Israël de cunctis gentibus, et patres nostros ex omnibus retro majoribus suis, ut possideres hæreditatem sempiternam, fecistique eis sicut locutus es. <span class="Versetto" id="ET14_6">6&#160;</span>Peccavimus in conspectu tuo, et idcirco tradidisti nos in manus inimicorum nostrorum: <span class="Versetto" id="ET14_7">7&#160;</span>coluimus enim deos eorum. Justus es Domine: <span class="Versetto" id="ET14_8">8&#160;</span>et nunc non eis sufficit, quod durissima nos opprimunt servitute, sed robur manuum suarum, idolorum potentiæ deputantes, <span class="Versetto" id="ET14_9">9&#160;</span>volunt tua mutare promissa, et delere hæreditatem tuam, et claudere ora laudantium te, atque extinguere gloriam templi et altaris tui, <span class="Versetto" id="ET14_10">10&#160;</span>ut aperiant ora gentium, et laudent idolorum fortitudinem, et prædicent carnalem regem in sempiternum. <span class="Versetto" id="ET14_11">11&#160;</span>Ne tradas, Domine, sceptrum tuum his, qui non sunt, ne rideant ad ruinam nostram: sed converte consilium eorum super eos, et eum qui in nos cœpit sævire, disperde. <span class="Versetto" id="ET14_12">12&#160;</span>Memento, Domine, et ostende te nobis in tempore tribulationis nostræ, et da mihi fiduciam, Domine rex deorum, et universæ potestatis: <span class="Versetto" id="ET14_13">13&#160;</span>tribue sermonem compositum in ore meo in conspectu leonis, et transfer cor illius in odium hostis nostri, ut et ipse pereat, et ceteri qui ei consentiunt. <span class="Versetto" id="ET14_14">14&#160;</span>Nos autem libera manu tua, et adjuva me, nullum aliud auxilium habentem nisi te, Domine, qui habes omnium scientiam, <span class="Versetto" id="ET14_15">15&#160;</span>et nosti quia oderim gloriam iniquorum, et detester cubile incircumcisorum, et omnis alienigenæ. <span class="Versetto" id="ET14_16">16&#160;</span>Tu scis necessitatem meam, quod abominer signum superbiæ et gloriæ meæ, quod est super caput meum in diebus ostentationis meæ, et detester illud quasi pannum menstruatæ, et non portem in diebus silentii mei, <span class="Versetto" id="ET14_17">17&#160;</span>et quod non comederim in mensa Aman, nec mihi placuerit convivium regis, et non biberim vinum libaminum: <span class="Versetto" id="ET14_18">18&#160;</span>et numquam lætata sit ancilla tua, ex quo huc translata sum usque in præsentem diem, nisi in te, Domine Deus Abraham. <span class="Versetto" id="ET14_19">19&#160;</span>Deus fortis super omnes, exaudi vocem eorum qui nullam aliam spem habent, et libera nos de manu iniquorum, et erue me a timore meo.</p>

  <p class='pT4' id='ET15_0'>15</p>

  <p class='Normale'><span class="Versetto" id="ET15_1">1&#160;</span>Et mandavit ei (haud dubium quin esset Mardochæus) ut ingrederetur ad regem, et rogaret pro populo suo et pro patria sua. <span class="Versetto" id="ET15_2">2&#160;</span>Memorare, inquit, dierum humilitatis tuæ, quomodo nutrita sis in manu mea, quia Aman secundus a rege locutus est contra nos in mortem: <span class="Versetto" id="ET15_3">3&#160;</span>et tu invoca Dominum, et loquere regi pro nobis, et libera nos de morte. <span class="Versetto" id="ET15_4">4&#160;</span>Die autem tertio deposuit vestimenta ornatus sui, et circumdata est gloria sua. <span class="Versetto" id="ET15_5">5&#160;</span>Cumque regio fulgeret habitu, et invocasset omnium rectorem et salvatorem Deum, assumpsit duas famulas, <span class="Versetto" id="ET15_6">6&#160;</span>et super unam quidem innitebatur, quasi præ deliciis et nimia teneritudine corpus suum ferre non sustinens: <span class="Versetto" id="ET15_7">7&#160;</span>altera autem famularum sequebatur dominam, defluentia in humum indumenta sustentans. <span class="Versetto" id="ET15_8">8&#160;</span>Ipsa autem roseo colore vultum perfusa, et gratis ac nitentibus oculis, tristem celabat animum, et nimio timore contractum. <span class="Versetto" id="ET15_9">9&#160;</span>Ingressa igitur cuncta per ordinem ostia, stetit contra regem, ubi ille residebat super solium regni sui, indutus vestibus regiis, auroque fulgens, et pretiosis lapidibus: eratque terribilis aspectu. <span class="Versetto" id="ET15_10">10&#160;</span>Cumque elevasset faciem, et ardentibus oculis furorem pectoris indicasset, regina corruit, et in pallorem colore mutato, lassum super ancillulam reclinavit caput. <span class="Versetto" id="ET15_11">11&#160;</span>Convertitque Deus spiritum regis in mansuetudinem, et festinus ac metuens exilivit de solio, et sustentans eam ulnis suis donec rediret ad se, his verbis blandiebatur: <span class="Versetto" id="ET15_12">12&#160;</span>Quid habes, Esther? ego sum frater tuus: noli metuere. <span class="Versetto" id="ET15_13">13&#160;</span>Non morieris: non enim pro te, sed pro omnibus hæc lex constituta est. <span class="Versetto" id="ET15_14">14&#160;</span>Accede igitur, et tange sceptrum. <span class="Versetto" id="ET15_15">15&#160;</span>Cumque illa reticeret, tulit auream virgam, et posuit super collum ejus, et osculatus est eam, et ait: Cur mihi non loqueris? <span class="Versetto" id="ET15_16">16&#160;</span>Quæ respondit: Vidi te, domine, quasi angelum Dei, et conturbatum est cor meum præ timore gloriæ tuæ. <span class="Versetto" id="ET15_17">17&#160;</span>Valde enim mirabilis es, domine, et facies tua plena est gratiarum. <span class="Versetto" id="ET15_18">18&#160;</span>Cumque loqueretur, rursus corruit, et pene exanimata est. <span class="Versetto" id="ET15_19">19&#160;</span>Rex autem turbabatur, et omnes ministri ejus consolabantur eam.</p>

  <p class='pT4' id='ET16_0'>16</p>

  <p class='Normale'><span class="Versetto" id="ET16_1">1&#160;</span>Rex magnus Artaxerxes ab India usque Æthiopiam, centum viginti septem provinciarum ducibus ac principibus qui nostræ jussioni obediunt, salutem dicit. <span class="Versetto" id="ET16_2">2&#160;</span>Multi bonitate principum et honore, qui in eos collatus est, abusi sunt in superbiam: <span class="Versetto" id="ET16_3">3&#160;</span>et non solum subjectos regibus nituntur opprimere, sed datam sibi gloriam non ferentes, in ipsos qui dederunt, moliuntur insidias. <span class="Versetto" id="ET16_4">4&#160;</span>Nec contenti sunt gratias non agere beneficiis, et humanitatis in se jura violare, sed Dei quoque cuncta cernentis arbitrantur se posse fugere sententiam. <span class="Versetto" id="ET16_5">5&#160;</span>Et in tantum vesaniæ proruperunt, ut eos qui credita sibi officia diligenter observant, et ita cuncta agunt ut omnium laude digni sint, mendaciorum cuniculis conentur subvertere, <span class="Versetto" id="ET16_6">6&#160;</span>dum aures principum simplices, et ex sua natura alios æstimantes, callida fraude decipiunt. <span class="Versetto" id="ET16_7">7&#160;</span>Quæ res et ex veteribus probatur historiis, et ex his quæ geruntur quotidie, quomodo malis quorumdam suggestionibus regum studia depraventur. <span class="Versetto" id="ET16_8">8&#160;</span>Unde providendum est paci omnium provinciarum. <span class="Versetto" id="ET16_9">9&#160;</span>Nec putare debetis, si diversa jubeamus, ex animi nostri venire levitate, sed pro qualitate et necessitate temporum, ut reipublicæ poscit utilitas, ferre sententiam. <span class="Versetto" id="ET16_10">10&#160;</span>Et ut manifestius quod dicimus intelligatis, Aman filius Amadathi, et animo et gente Macedo, alienusque a Persarum sanguine, et pietatem nostram sua crudelitate commaculans, peregrinus a nobis susceptus est: <span class="Versetto" id="ET16_11">11&#160;</span>et tantam in se expertus humanitatem, ut pater noster vocaretur, et adoraretur ab omnibus post regem secundus: <span class="Versetto" id="ET16_12">12&#160;</span>qui in tantum arrogantiæ tumorem sublatus est, ut regno privare nos niteretur et spiritu. <span class="Versetto" id="ET16_13">13&#160;</span>Nam Mardochæum, cujus fide et beneficiis vivimus, et consortem regni nostri Esther cum omni gente sua, novis quibusdam atque inauditis machinis expetivit in mortem: <span class="Versetto" id="ET16_14">14&#160;</span>hoc cogitans ut illis interfectis, insidiaretur nostræ solitudini, et regnum Persarum transferret in Macedonas. <span class="Versetto" id="ET16_15">15&#160;</span>Nos autem a pessimo mortalium Judæos neci destinatos, in nulla penitus culpa reperimus, sed e contrario justis utentes legibus, <span class="Versetto" id="ET16_16">16&#160;</span>et filios altissimi et maximi semperque viventis Dei, cujus beneficio et patribus nostris et nobis regnum est traditum, et usque hodie custoditur. <span class="Versetto" id="ET16_17">17&#160;</span>Unde eas litteras, quas sub nomine nostro ille direxerat, sciatis esse irritas. <span class="Versetto" id="ET16_18">18&#160;</span>Pro quo scelere ante portas hujus urbis, id est, Susan, et ipse qui machinatus est, et omnis cognatio ejus pendet in patibulis: non nobis, sed Deo reddente ei quod meruit. <span class="Versetto" id="ET16_19">19&#160;</span>Hoc autem edictum, quod nunc mittimus, in cunctis urbibus proponatur, ut liceat Judæis uti legibus suis. <span class="Versetto" id="ET16_20">20&#160;</span>Quibus debetis esse adminiculo, ut eos qui se ad necem eorum paraverant, possint interficere tertiadecima die mensis duodecimi, qui vocatur Adar. <span class="Versetto" id="ET16_21">21&#160;</span>Hanc enim diem, Deus omnipotens, mœroris et luctus, eis vertit in gaudium. <span class="Versetto" id="ET16_22">22&#160;</span>Unde et vos inter ceteros festos dies, hanc habetote diem, et celebrate eam cum omni lætitia, ut et in posterum cognoscatur, <span class="Versetto" id="ET16_23">23&#160;</span>omnes qui fideliter Persis obediunt, dignam pro fide recipere mercedem; qui autem insidiantur regno eorum, perire pro scelere. <span class="Versetto" id="ET16_24">24&#160;</span>Omnis autem provincia et civitas quæ noluerit solemnitatis hujus esse particeps, gladio et igne pereat, et sic deleatur, ut non solum hominibus, sed etiam bestiis invia sit in sempiternum, pro exemplo contemptus et inobedientiæ.</p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#ET1_1"><span class="notemark">*</span> 1:1</a> <span class="ft"> RAB., expos. in lib. Esther, tom. 3. Liber Esther quem Hebræi inter hagiographa numerant, Christi et Ecclesiæ continet sacramenta, etc., usque ad qui regnavit post Darium patruum cognomento Nochum annis quadraginta.</span></p>
  </aside>

  <aside id="FN2">
    <p class="f"><a class="notebackref" href="#ET1_2"><span class="notemark">†</span> 1:2</a> <span class="fk">Susan civitas, </span><span class="ft"> etc. Susan metropolis est in Perside, quam aiunt historici Memnonis fratrem constituisse, et a Susi fluvio nomen accepisse. Ibi est regia domus Cyri lapide candido et vario, columnis aureis, et laquearibus gemmisque distincta: cœli continens simulacrum stellis micantibus insignitum, et incredibilia multa. Ibi Assuerus convivium maximum divitiis, et copiosum deliciis celebravit. Virtus namque sacri eloquii, sic aliquando transacta narrat, ut ventura exprimat: sic factorem approbat, ut ei in ministerio contradicat: sic gesta damnat, ut hæc mystice gerenda suadeat.</span></p>
  </aside>

  <aside id="FN3">
    <p class="f"><a class="notebackref" href="#ET1_3"><span class="notemark">‡</span> 1:3</a> <span class="fk">Tertio igitur anno. </span><span class="ft"> Tempore, scilicet, istius sæculi incarnationis suæ sacramentum patefecit, et spirituales epulas prædicationis, et corporis et sanguinis sui abundantissime ministravit. Primum tempus ante legem, secundum sub lege, tertium sub gratia. </span><span class="fk">Grande convivium cunctis principibus. </span><span class="fk">Simile est regnum cœlorum homini regi qui fecit nuptias filio suo Matth. 22.. </span><span class="ft"> Et alibi: </span><span class="fk">Homo quidam fecit cœnam magnam: et vocavit multos Luc. 14.. </span><span class="ft"> Hujus convivii historia, pompam divitiarum, et luxum regis ostendit: sed Christi spirituales delicias quas unicuique dispensat, allegorice significat. Christus enim est ille ditissimus rex, qui uxoris suæ, id est Ecclesiæ, precibus exoratus, Judæos, id est confessores suos, de manu inimicorum liberat, atque ipsos juste condemnat. Neque enim necesse est, ut si aliquorum bona Christum significant, eorum quoque mala ipsi, scilicet Christo conveniant. Moyses enim in multis Christum significavit; sed non in hoc, quod ad aquas contradictionis dubitavit. Sed nec Aaron factura vituli. Nec Salomon in sorde libidinis. Sic Assuerus in isto judicio, ut in liberali convivio Christum significat, sicut Isaias in Cyro rege Persarum Christum signat, de quo postea subjungit: </span><span class="fk">Accinxi te et non cognovisti me Isa. 45., </span><span class="ft"> etc. Si enim reges iniqui in malefactis diabolum significant; cur non reges justi in benefactis, Christum demonstrant? Nabuchodonosor jussit populos audita symphoniarum et musicorum voce prostratos statuam adorare. Et diabolus sæculari dulcedine genus humanum inflectit a mentis rectitudine ad sequendam avaritiam quæ est simulacrorum servitus.</span></p>
  </aside>

  <aside id="FN4">
    <p class="f"><a class="notebackref" href="#ET1_5"><span class="notemark">§</span> 1:5</a> <span class="fk">Dies convivii. </span><span class="ft"> Magnatum vel primitivorum fidelium primi refecti sunt, secundum illud: </span><span class="fk">Non sum missus nisi ad oves, quæ perierunt domus Isræl Matth. 15.. </span><span class="ft"> In circumcisionis sacramento Dominicæ resurrectionis, et Novi Testamenti et veræ circumcisionis: et octo sunt beatitudines, ad quas istud convivium perducit, quod fit tantum diebus; mali autem convivabantur in noctibus.</span></p>
  </aside>

  <aside id="FN5">
    <p class="f"><a class="notebackref" href="#ET1_6"><span class="notemark">**</span> 1:6</a> <span class="fk">Et pendebant. </span><span class="ft"> Byssus mortificationem carnis significat. Purpura sanguinem martyrii. Columnæ marmoreæ, firmitatem doctorum. Bene ergo dicitur quod tentoria diversi coloris byssinis et purpureis funibus per circulos eburneos in columnis marmoreis suspendebantur; quia decor Ecclesiæ in sapientiæ meditatione et in virtutum ascensione per carnis mortificationem et castitatem cum martyrii dignitate in doctoribus debet effulgere; et ipsorum verbo et exemplo ad aliorum notitiam pervenire: ut ab his instructi et confortati, aulam paradisi mereantur introire. </span><span class="fk">Et columnis marmoreis fulciebantur. </span><span class="ft"> Id est, doctoribus de quibus dicitur: </span><span class="fk">Ego confirmavi columnas ejus Psal. 74.. </span><span class="ft"> Ex alibi: </span><span class="fk">Columnas fecit argenteas, reclinatorium aureum Cant. 3.. </span><span class="fk">Super pavimentum. </span><span class="ft"> Smaragdus a nimia viriditate sui sic vocatur. Parium, genus marmoris candidissimum. Per virorem enim fidei et candorem castitatis construitur fundamentum humilitatis. </span><span class="fk">Beati enim pauperes spiritu, quoniam ipsorum est regnum cœlorum. Matth. 5.. </span><span class="ft"> Et: </span><span class="ft">Qui se humiliat exaltabitur Luc. 10.. Et alibi: </span><span class="fk">Discite a me, quia mitis sum Matth. 11., </span><span class="ft"> etc.</span></p>
  </aside>

  <aside id="FN6">
    <p class="f"><a class="notebackref" href="#ET1_7"><span class="notemark">††</span> 1:7</a> <span class="fk">Vinum. </span><span class="ft"> Secundum illud: </span><span class="fk">Charitas Dei diffusa est in cordibus nostris Rom. 5., </span><span class="ft"> etc. Alii datur sermo scientiæ, alii sapientiæ, alii fides, alii gratia sanitatum. </span><span class="fk">Nolentes cogeret ad bibendum, </span><span class="ft"> etc. Nemo cogitur spirituale donum accipere: filios vult Deus, non servos: voluntatem vult, non necessitatem, secundum illud: </span><span class="fk">Qui potest capere capiat Matth. 19.. </span><span class="ft"> Item. </span><span class="fk">Si vis ad vitam ingredi, serva mandata Ibid.. </span><span class="ft"> Et: </span><span class="fk">Si vis perfectus esse, vade et vende omnia quæ habes Ibid., </span><span class="ft"> etc.</span></p>
  </aside>

  <aside id="FN7">
    <p class="f"><a class="notebackref" href="#ET1_8"><span class="notemark">‡‡</span> 1:8</a> <span class="ft"> Unusquisque quod vellet, </span><span class="fk">etc. Secundum velocitatem et capacitatem et utilitatem singulorum. Sic enim temperanda est prædicatio, ut in omnibus utilis fiat, nulli noceat, et inter omnium vitia, quasi gladius anceps transeat. Sic per superbiam rescindens auferat, ut non augeat timiditatem. Sic otiosis et torpentibus sollicitudinem operis imponens, ut inquietis et curiosis non augeat importunam actionem, et sic de cæteris.</span></p>
  </aside>

  <aside id="FN8">
    <p class="f"><a class="notebackref" href="#ET1_9"><span class="notemark">§§</span> 1:9</a> <span class="fk">In palatio, ubi rex Assuerus, </span><span class="ft"> etc. Hierusalem, ubi templum et sancta sanctorum, vel in sanctæ Scripturæ meditatione; in qua divinitas, potentiæ suæ tribuit notitiam.</span></p>
  </aside>

  <aside id="FN9">
    <p class="f"><a class="notebackref" href="#ET1_11"><span class="notemark">***</span> 1:11</a> <span class="fk">Ut ostenderet, </span><span class="ft"> etc. </span><span class="fk">Ubi venit plenitudo temporis, misit Deus Filium Gal. 4., </span><span class="ft"> etc. Tunc enim Dei Filius incarnatus legis mysteria quibus ante fideles paverat, abundantiori gratia manifestavit.</span></p>
  </aside>

  <aside id="FN10">
    <p class="f"><a class="notebackref" href="#ET1_12"><span class="notemark">†††</span> 1:12</a> <span class="ft"> Quæ renuit. </span><span class="fk">Non solum legatores despiciens, sed et regis imperium; unde in Evangelio, senior filius a patre rogatus ad convivium noluit introire: et qui ad cœnam vocati, aliis rebus occupati, noluerunt venire, juxta indignationem patrisfamilias, rejecti sunt et alii loco illorum constituti.</span></p>
  </aside>

  <aside id="FN11">
    <p class="f"><a class="notebackref" href="#ET1_16"><span class="notemark">‡‡‡</span> 1:16</a> <span class="fk">Responditque Mamuchan audiente rege atque principibus: Non solum regem læsit regina, </span><span class="ft"> etc. Hic novissimus in ordine septem sapientum numeratus, sententiam promulgat, et Paulum apostolum significat qui dicit: </span><span class="fk">Ego sum minimus apostolorum, qui non sum dignus vocari apostolus I Cor. 15.. </span><span class="ft"> Et contradicentibus Judæis et zelo repletis ait: </span><span class="fk">Quia vos indignos judicatis vitæ æternæ, ecce convertimur ad gentes Act. 13.. </span></p>
  </aside>

  <aside id="FN12">
    <p class="f"><a class="notebackref" href="#ET2_7"><span class="notemark">*</span> 2:7</a> <span class="fk">Qui fuit. </span><span class="ft"> Esther dicitur absconsa, Edissa, misericordiam consecuta. Hæc est gentium Ecclesia, quæ in abscondito cordis nutriens castitatem fidei, misericordiam et gratiam coram oculis Domini invenit, repudiata synagoga, quæ in Osee vocabatur absque misericordia. Hanc nutrit Mardochæus spiritualis, et adoptat in filiam qui est doctor gentium in fide et veritate, et est de stirpe Jemini, hoc est de stirpe Benjamin.</span></p>
  </aside>

  <aside id="FN13">
    <p class="f"><a class="notebackref" href="#ET2_8"><span class="notemark">†</span> 2:8</a> <span class="fk">Esther. </span><span class="ft"> Hanc Nabuchodonosor spiritualis et rex confusionis a naturali lege et cultu unius Dei in confusionem idololatriæ transtulit, sed pietas divina ad viam veritatis per prædicatores revocavit.</span></p>
  </aside>

  <aside id="FN14">
    <p class="f"><a class="notebackref" href="#ET2_9"><span class="notemark">‡</span> 2:9</a> <span class="fk">Et septem puellas. </span><span class="ft"> Id est, fideles animas Spiritu sancti gratia regeneratas atque dedicatas quæ ejus sequuntur vestigia, fide, doctrina, et operatione, de quibus dicitur: </span><span class="fk">Adolescentulæ dilexerunt te nimis. </span><span class="fk">Quæ noluit. </span><span class="ft"> Quia peccatorum labe et sordibus idololatriæ per baptismum mundata, opprobrium pristinæ iniquitatis non sustinuit ultra.</span></p>
  </aside>

  <aside id="FN15">
    <p class="f"><a class="notebackref" href="#ET2_13"><span class="notemark">§</span> 2:13</a> <span class="fk">Ingredientesque. </span><span class="ft"> Quæcunque anima certat ad thalamum Christi properare, condignum a suis doctoribus accipit ornamentum, et quo magis se devotam ad agnitionem fidei, et exercitium operis præparat, eo amplius a doctoribus instruitur, ut de competentium numero, ad sanctæ Trinitatis integram fidem et confessionem ac perceptionem baptismi et unctionem chrismatis, ut cœlesti sponso veraciter jungatur, accedat.</span></p>
  </aside>

  <aside id="FN16">
    <p class="f"><a class="notebackref" href="#ET2_14"><span class="notemark">**</span> 2:14</a> <span class="fk">Atque inde. </span><span class="ft"> Qui se ab Ecclesia per vitiorum sordes separaverit, merito in secundas ædes retruditur ubi concubinæ regis morantur: quia sanæ fidei casus descensum honoris meretur, nec habet ultra potestatem ad regem redire, nisi superna gratia visitatus, in pristinæ statum dignitatis restituatur.</span></p>
  </aside>

  <aside id="FN17">
    <p class="f"><a class="notebackref" href="#ET2_15"><span class="notemark">††</span> 2:15</a> <span class="fk">Evoluto autem. </span><span class="ft"> Id est, transactis quinque ætatibus mundi, quibus patrum propago processerat, instabat sexta ætas veniente Redemptore, in qua gentium multitudo per Evangelium vocanda erat.</span></p>
  </aside>

  <aside id="FN18">
    <p class="f"><a class="notebackref" href="#ET2_16"><span class="notemark">‡‡</span> 2:16</a> <span class="ft">Tebeeth. Apud Hebræos; Xudimos, apud Græcos; Januarius est apud Latinos. In quo Dominus incarnatus octavo die circumcisus a magis adoratus, et mysticis muneribus est honoratus, in quo etiam a Joanne baptizatus esse prædicatur.</span></p>
  </aside>

  <aside id="FN19">
    <p class="f"><a class="notebackref" href="#ET2_19"><span class="notemark">§§</span> 2:19</a> <span class="fk">Cumque et secundo. </span><span class="ft"> Non sufficit Christo primitivam sibi sociare Ecclesiam, sed per prædicatores de gentibus multitudinem acquisivit copiosam; unde: </span><span class="fk">Alias oves habeo quæ non, etc. Joan. 10.. </span></p>
  </aside>

  <aside id="FN20">
    <p class="f"><a class="notebackref" href="#ET2_21"><span class="notemark">***</span> 2:21</a> <span class="fk">Duo eunuchi regis, </span><span class="ft"> etc. Possunt in duobus eunuchis schismatici et hæretici notari, qui fraudis et malitiæ venenum corde gestantes, contra veritatem consiliantur ut eam credentibus auferant, et Christum, id est fidem Christi, in ipsis fidelibus interficiant: sed eorum iniquitatem sancti doctores manifestant, ut innocentes salventur, et illi justa ultione puniantur.</span></p>
  </aside>

  <aside id="FN21">
    <p class="f"><a class="notebackref" href="#ET2_23"><span class="notemark">†††</span> 2:23</a> <span class="fk">Historiis et annalibus traditum coram rege, </span><span class="ft"> etc. Duobus Testamentis, in quibus scriptum est, quæ justis præmia, quæ injustis debeantur supplicia; unde: </span><span class="fk">Ibunt hi in supplicium æternum: justi autem in vitam æternam Matth. 25.. </span><span class="ft"> Et in Ezech.: </span><span class="fk">Justitiæ justi super eum, et impietas impii erit super eum Ezech. 18.. </span></p>
  </aside>

  <aside id="FN22">
    <p class="f"><a class="notebackref" href="#ET3_1"><span class="notemark">*</span> 3:1</a> <span class="fk">Aman filium. </span><span class="ft"> Potentes sæculi, qui beneficiis divina potestate collatis abutentes, quos consortes habent naturæ dedignantur habere consortes gratiæ: et honorem et reverentiam quam soli Deo debuerunt, in sese transferre contendunt. Eos autem qui consentire nolunt, odiis et cruciatibus persequuntur: sed justo Dei judicio in insidiis suis capiuntur iniqui. Unde dicitur: </span><span class="fk">Justus angustia liberatur, et traditur impius pro eo Prov. 11.. </span><span class="ft"> Potest per Aman quem Josephus de stirpe Amalec esse commemorat Judæorum populus figurari: qui prophetas occiderunt, et Dominum prophetarum et apostolos, ejus generis nobilitatem propter incredulitatem et duritiam cordis perdentes, qui per Isaiam principes Sodomorum et populus Gomorrhæ dicuntur. Unde Ezechiel: </span><span class="fk">Pater tuus Amorrhæus, et mater tua Cethæa. </span></p>
  </aside>

  <aside id="FN23">
    <p class="f"><a class="notebackref" href="#ET3_7"><span class="notemark">†</span> 3:7</a> <span class="fk">Missa est sors. </span><span class="ft"> Qui ad sortem Domini pertinent, occiduntur, quos significat ille hircus, qui secundum sortem Domini in lege occidebatur.</span></p>
  </aside>

  <aside id="FN24">
    <p class="f"><a class="notebackref" href="#ET3_10"><span class="notemark">‡</span> 3:10</a> <span class="fk">Tulit ergo. </span><span class="ft"> Sicut Aman epistolas dirigens, regis signaculo eas munire conatur: ut facilius votum expleatur, sic Judæi libros divinæ legis in quibus est signaculum summi regis, id est, gratia Spiritus sancti ad comprehendendam hæresim suam assumunt in testimonium, reprobantes societatem gentium et Christi Evangelium, quasi divinis præceptis contrarium.</span></p>
  </aside>

  <aside id="FN25">
    <p class="f"><a class="notebackref" href="#ET4_2"><span class="notemark">*</span> 4:2</a> <span class="fk">Usque ad fores. </span><span class="ft"> Sic magister Ecclesiæ intercessione reginæ, de qua dicitur: </span><span class="fk">Astitit regina a dextris tuis Psal. 14., </span><span class="ft"> etc., quæ partim peregrinatur in mundo, et partim regnat cum Domino, a rege omnium sæculorum desiderat exaudiri. </span><span class="fk">Non enim. </span><span class="ft"> Nullus cum corruptione præsentis vitæ potest aulam cœlestem intrare, sed ante obitum suum debet quisque corporis castigatione et cordis compunctione regni pulsare introitum, ut post lætabundus supernum intret palatium. Si quis quærat quomodo rex justissimus tormenta inferat innocentibus, sciat hoc non esse ex voto malitiæ, sed ex summi consilii nutu procedere. </span><span class="fk">Sapientia enim vincit malitiam Sap. 7., </span><span class="fk">attingit a fine usque ad finem fortiter: et disponit omnia suaviter Ibid., 8.. </span><span class="fk">Omnia quæcunque voluit fecit in cœlo et omnibus abyssis Psal. 113.. </span><span class="ft"> Cujus justo judicio agitur, ut fideles in manu persecutorum tradantur vel ad purgationem, vel ad correptionem, vel ad meritorum augmentationem: sic Job Satanæ traditur; Paulus ab angelo Satanæ colaphizatur. </span><span class="fk">Rursumque. </span><span class="ft"> Orant pro se invicem Mardochæus et Esther, id est magistri et discipuli, sicut Paulus pro discipulis orat, et pro se orari obsecrat, ut in Actibus apostolorum ab Ecclesia fiebat oratio sine intermissione pro Petro.</span></p>
  </aside>

  <aside id="FN26">
    <p class="f"><a class="notebackref" href="#ET5_2"><span class="notemark">*</span> 5:2</a> <span class="fk">Virgam auream. </span><span class="ft"> Regiminis potentiam vel passionis crucem, per quam acquisivit potestatem, de qua dicitur: </span><span class="fk">Data est mihi omnis potestas in cœlo et in terra Matth. 28.. </span><span class="ft"> Et alibi: </span><span class="fk">Propter quod exaltavit illum, et dedit illi nomen quod est super omne nomen Philip. 2.. </span></p>
  </aside>

  <aside id="FN27">
    <p class="f"><a class="notebackref" href="#ET5_8"><span class="notemark">†</span> 5:8</a> <span class="fk">Si inveni in conspectu. </span><span class="ft"> Dilatio petendi non deputatur segnitiei, sed patientiæ. Non enim in præsenti sed in futuro bonis et malis retribuetur merces: cras enim pro futuro ponitur, unde: </span><span class="fk">Nolite solliciti esse de crastino; </span><span class="ft"> et Jacob in Genesi ait: </span><span class="fk">Apparebit mihi cras justitia mea Matth. 6.. </span><span class="ft"> Et de agno dicitur: </span><span class="fk">Non remanebit ex eo quidquam usque mane Gen. 30. </span><span class="ft"> Cum judicium venerit, revelabitur quali veste quisquam ad convivium intraverit.</span></p>
  </aside>

  <aside id="FN28">
    <p class="f"><a class="notebackref" href="#ET6_1"><span class="notemark">*</span> 6:1</a> <span class="fk">Noctem illam duxit rex insomnem, </span><span class="ft"> etc. In se mobilis permanens cursus temporum et actus omnium contemplatur, et nulla eum latet cogitatio cui omnia præsentia; unde Apostolus: </span><span class="fk">Non est in illo, est et fuit, sed est in illo semper est II Cor. 1.. </span></p>
  </aside>

  <aside id="FN29">
    <p class="f"><a class="notebackref" href="#ET6_2"><span class="notemark">†</span> 6:2</a> <span class="fk">Ventum est. </span><span class="ft"> Gesta Mardochæi memorantur coram rege; quia bona opera sanctorum doctorum nunquam oblivioni tradentur, sed in memoria æterna erit justus.</span></p>
  </aside>

  <aside id="FN30">
    <p class="f"><a class="notebackref" href="#ET6_10"><span class="notemark">‡</span> 6:10</a> <span class="fk">Festina. </span><span class="ft"> Magistri Ecclesiæ omnium virtutum cultu et decore sapientiæ illustrati honorantur diademate regiæ dignitatis, tanquam membra summi regis. Ascendunt super equum regium, id est, super populum fidelium in quorum cordibus residet rex angelorum; unde Habacuc propheta: </span><span class="fk">Ascendens super equos tuos, et equitatus tuus sanitas. </span><span class="ft"> His Aman specialis hostis populi Dei, licet etiam invitus præbet obsequium cum persecutores Ecclesiæ coguntur eidem Ecclesiæ reddere testimonium, non valentes occultare quod manifestum est. </span><span class="fk">Tulit itaque. </span><span class="ft"> Hæc mutatio dexteræ Excelsi, qui si videbatur gloriosior, infra alios apparet vilior et inferior, secundum illud: </span><span class="fk">Deposuit potentes de sede, et exaltavit humiles. </span><span class="ft"> Similiter Isaias ait: </span><span class="fk">Convertetur Libanus in Chermel, et Chermel in saltum reputabitur. </span><span class="ft"> Sic Synagogæ compressa est superbia, Ecclesiæ humilitas exaltata. Sic persecutores fidei ad nihilum sunt redacti: confessores Christi in toto orbe exaltati. Caput in caudam, et cauda in caput versa est: </span><span class="fk">Quia omnis qui se exaltat, humiliabitur Luc. 24.. </span></p>
  </aside>

  <aside id="FN31">
    <p class="f"><a class="notebackref" href="#ET7_1"><span class="notemark">*</span> 7:1</a> <span class="fk">Secunda die, </span><span class="ft"> etc. Sed ubi Esther petitionem suam aperuit, damnatus ad pœnam secessit. In Evangelio enim prandium et cœna memorantur. Prandium præsens tempus Ecclesiæ designat, cœna autem æternum et ultimum convivium. Unde malis separatis in perpetuum lætantur boni. Aman, namque quia vestem dignam convivio non habuit, extra projici meruit.</span></p>
  </aside>

  <aside id="FN32">
    <p class="f"><a class="notebackref" href="#ET7_7"><span class="notemark">†</span> 7:7</a> <span class="fk">Intravit in hortum. </span><span class="ft"> Rege in hortum properante, id est, secum electos ad delicias paradisi invitante, reginam pro salute sua deprecari contendit, sed tempus opportunum non habuit. Sero enim quæruntur salutis remedia, cum mortis imminent pericula; unde Salomon: </span><span class="fk">Tunc invocabunt, et non exaudiam eos: mane consurgent, et non invenient Prov. 1.. </span></p>
  </aside>

  <aside id="FN33">
    <p class="f"><a class="notebackref" href="#ET7_8"><span class="notemark">‡</span> 7:8</a> <span class="fk">Et statim. </span><span class="ft"> Deprecatio Aman, oppressio dicitur, quia in die judicii iniquorum oratio irritatio est: unde: </span><span class="fk">Cum judicatur, exeat condemnatus</span><span class="ft"> Psal. 108., etc. Tunc oppressio qua humiles opprimebant, ipsis improperabitur.</span></p>
  </aside>

  <aside id="FN34">
    <p class="f"><a class="notebackref" href="#ET7_9"><span class="notemark">§</span> 7:9</a> <span class="fk">Harbona. </span><span class="ft"> Doctores legis significat, qui scelera et dolos Judæorum prædixerunt, unde Moyses: </span><span class="fk">Novi quod post mortem meam inique agetis, et declinabitis de via quam ostendi vobis Deut. 31.. </span><span class="ft"> Et in Evangelio: </span><span class="fk">Est qui accusat vos, Moyses, in quo speratis Joan. 5.. </span><span class="fk">In domo Aman. </span><span class="ft"> Iniquos tumultuantes contra Christum, significat Aman et ejus Ecclesiam persequentes. Christus autem in lege erat eis promissus; lex itaque, quæ ad custodiam vitæ data est, ipsis in mortem versa est, per quam Christum delere, et ejus confessores interficere moliebantur: et qui per legem innoxios opprimere volebant; ipsa accusante, justi judicii accepere sententiam. Qui in lege peccaverunt, per legem vindicabuntur.</span></p>
  </aside>

  <aside id="FN35">
    <p class="f"><a class="notebackref" href="#ET8_1"><span class="notemark">*</span> 8:1</a> <span class="fk">Die illo. </span><span class="ft"> Tenet Esther domum Aman, hostis Judæorum, cum Ecclesia possidet mundum, quem possederat diabolus, hostis Christianorum; unde: </span><span class="fk">Cum fortis armatus custodit atrium suum Luc. 11., </span><span class="ft"> etc. Ingreditur ante faciem regis Mardochæus, cum quotidie sanctorum animæ de incolatu præsentis vitæ ingrediuntur ad contemplationem divinæ majestatis. </span><span class="fk">Domum Aman. </span><span class="ft"> Dignitatem et honorem quem Judæi scientia legis, et prophetarum, et cultu religionis habuerunt; unde in Proverbiis: </span><span class="fk">Custoditur justo substantia peccantis Prov. 13.. </span><span class="ft"> Et in Evangelio: </span><span class="fk">Auferetur a vobis regnum, et dabitur genti facienti fructus ejus Matth. 21.. </span></p>
  </aside>

  <aside id="FN36">
    <p class="f"><a class="notebackref" href="#ET8_2"><span class="notemark">†</span> 8:2</a> <span class="fk">Tulitque rex. </span><span class="ft"> Laudante et prædicante instantiam magistrorum, a Domino pro gratia gratiam accipiunt in conspectu conditoris omnium; unde: </span><span class="fk">Nutrivit corda fidelium. </span><span class="fk">Tradidit Mardochæo. </span><span class="ft"> Prædicatoribus gentium ut sibi hærerent, et gentibus ministrarent.</span></p>
  </aside>

  <aside id="FN37">
    <p class="f"><a class="notebackref" href="#ET8_3"><span class="notemark">‡</span> 8:3</a> <span class="fk">Procidit ad pedes, </span><span class="ft"> etc. Quia sancta Ecclesia, pro ereptione filiorum suorum, quotidie Deum omnipotentem per fidem et mysteria incarnationis exorat, ut hostium comprimatur audacia, et fidelium liberetur innocentia.</span></p>
  </aside>

  <aside id="FN38">
    <p class="f"><a class="notebackref" href="#ET8_5"><span class="notemark">§</span> 8:5</a> <span class="fk">Obsecro ut. </span><span class="ft"> Quia evangelica doctrina, quæ Christi nomine in toto orbe prædicatur, Spiritus sancti signaculo confirmata declaratur, cujus dono repleti ipsi prædicatores permanserunt insuperabiles, et hostium suorum gloriosi triumphatores.</span></p>
  </aside>

  <aside id="FN39">
    <p class="f"><a class="notebackref" href="#ET8_9"><span class="notemark">**</span> 8:9</a> <span class="fk">Accitisque scribis, </span><span class="ft"> etc. Quia Evangelii doctrina ita condita est per scriptores Novi Testamenti, Domino mediante, ut sanctæ Trinitatis fides plenissime in ea contineretur, et totius decalogi summa perfectio in duobus præceptis charitatis demonstraretur. </span><span class="fk">Qui centum viginti. </span><span class="ft"> In quibus totus mundus signatur. Nam denarius numerus per duodenarium multiplicatus centum et viginti facit, quibus septenarius sociatus totius summæ plenitudinem concludit: ita decalogi custodia apostolica traditione per totum orbem diffusa, septiformis Spiritus gratia in cordibus fidelium infunditur vel est consummata.</span></p>
  </aside>

  <aside id="FN40">
    <p class="f"><a class="notebackref" href="#ET8_11"><span class="notemark">††</span> 8:11</a> <span class="fk">Interficerent, </span><span class="ft"> etc. Ne mali germinis pullularent rediviva plantaria. Similiter septem gentes quæ habitabant in terra promissionis Dominus interfici jussit, et postmodum Amalechitas omnimode deleri, ut omnem occasionem scandali auferret eis; unde David ait: </span><span class="fk">In matutino interficiebam</span><span class="ft"> Psal. 100., etc.</span></p>
  </aside>

  <aside id="FN41">
    <p class="f"><a class="notebackref" href="#ET8_14"><span class="notemark">‡‡</span> 8:14</a> <span class="fk">In Susan, </span><span class="ft"> etc. In superbia mundi debellanda. Nam Susis equitatio vel evertens interpretatur; unde Salvator ait: </span><span class="fk">Confidite, ego vici mundum Joan. 16.. </span></p>
  </aside>

  <aside id="FN42">
    <p class="f"><a class="notebackref" href="#ET9_4"><span class="notemark">*</span> 9:4</a> <span class="fk">Et plurimum posse cognoverant. </span><span class="ft"> Quia doctorum actio laudabilis, et potentia virtutum, honorem et reverentiam tribuit multitudini fidelium. Unde in Actibus apostolorum: </span><span class="fk">Fiebant prodigia et signa multa Act. 5., </span><span class="ft"> unde legitur alibi: Fiebat enim omni animæ timor Ibid. 2.. Item: </span><span class="fk">Nemo audebat se conjungere illis, et magnificabat eos populus Ibid. 5.. </span></p>
  </aside>

  <aside id="FN43">
    <p class="f"><a class="notebackref" href="#ET9_5"><span class="notemark">†</span> 9:5</a> <span class="fk">Itaque percusserunt Judæi. </span><span class="ft"> Non solum alios operarios iniquitatis, qui perseverant in peccatis, nec curant percipere remissionem peccatorum, Spiritus sancti divina sententia damnandos judicat, sed etiam carnales Judæos decalogi transgressores, crucis Christi reatum, quem ex perfidia contraxerunt, in inferni civitatibus sensuros.</span></p>
  </aside>

  <aside id="FN44">
    <p class="f"><a class="notebackref" href="#ET9_6"><span class="notemark">‡</span> 9:6</a> <span class="fk">Quorum ista sunt nomina. </span><span class="ft"> Horum nominum interpretationes non multo opere exquirimus, nec allegoriæ servire cogimus. Typus enim in parte est, non in toto. Si enim in toto est typus, non est historia. Historicum oportet rei gestæ veram seriem exponere, nec citra subsistere, nec ultra procedere: allegoricum interpretem, egregias partes, in spirituali sensu convenientes eligere.</span></p>
  </aside>

  <aside id="FN45">
    <p class="f"><a class="notebackref" href="#ET9_16"><span class="notemark">§</span> 9:16</a> <span class="fk">In tantum. </span><span class="ft"> Omnes, qui quinque sensibus corporeis legem carnaliter suscipiunt, et cum per septiformem Spiritus sancti gratiam specialiter plena et perfecta sit, spiritualiter intelligere respuunt, quasi duobus diebus vincuntur atque prosternuntur.</span></p>
  </aside>

  <aside id="FN46">
    <p class="f"><a class="notebackref" href="#ET9_17"><span class="notemark">**</span> 9:17</a> <span class="fk">Dies autem. </span><span class="ft"> Notandum quod quidam Judæorum tertia decima die interficiunt, et decima quarta desinunt, et solemnitatem agunt, quidam per duos dies, id est, tertiam decimam et decimam quartam diem ejusdem mensis occidunt, quinta decima solemniter quiescunt: quia quidam sanctorum, post completos labores quibus Deo bene credendo et bene vivendo serviunt, modo ante tempus judicii in animabus sabbatum æternæ quietis habent: alii, usque ad ultimum resurrectionis diem in carne perdurantes superatis hostibus universis subito immutati, quietem animarum et corporum percipiunt; unde Apostolus: </span><span class="fk">Mortui qui in Christo sunt, resurgent primi. Deinde nos qui vivimus, qui residui sumus, resurgemus cum illis obviam Christo in æra I Thes. 4., </span><span class="ft"> etc. Nam quarta decima, quæ bis septem continet quietem animarum perfectam significat, quinta decima vero septenarium et octonarium complectens, animarum et corporum quietem significat.</span></p>
  </aside>

  <aside id="FN47">
    <p class="f"><a class="notebackref" href="#ET9_24"><span class="notemark">††</span> 9:24</a> <span class="fk">Et misit Phur, </span><span class="ft"> etc. Sors in urnam missa, dispositionem cujuslibet rei in hominis mente significat, cujus eventum non humanum, sed divinum regit arbitrium, unde Salomon: </span><span class="fk">Sortes mittuntur in sinum: sed a Domino temperantur Prov. 16.. </span></p>
  </aside>

  <aside id="FN48">
    <p class="f"><a class="notebackref" href="#ET9_28"><span class="notemark">‡‡</span> 9:28</a> <span class="fk">Isti sunt dies. </span><span class="ft"> Quia quies animarum et resurrectio corporum merito firmiter a fidelibus custoditur et celebratur: vel, quia quietis animarum et resurrectionis corporum merito feriatio a fidelibus custoditur et celebratur.</span></p>
  </aside>

  <aside id="FN49">
    <p class="f"><a class="notebackref" href="#ET10_1"><span class="notemark">*</span> 10:1</a> <span class="fk">Rex vero Assuerus omnem. </span><span class="ft"> Christus, qui excisus de monte sine manibus crevit in montem magnum et implevit totum mundum: historialiter, enim non omnem terram tributariam fecit, quia nec habuit. In antiquis Glossæ ordinariæ exemplaribus nulla, hinc usque ad finem libri, textui sacro expositio adjacet. Ideo capita 11-16 prætermittimus.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>