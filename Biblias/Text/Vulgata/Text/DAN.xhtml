<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -DANIHELIS PROPHETÆ</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">DANIHELIS PROPHETÆ</p>

  <div class="divCap"><a href='DAN.xhtml#DN1_0' class="button">1</a><a href='DAN.xhtml#DN2_0' class="button">2</a><a href='DAN.xhtml#DN3_0' class="button">3</a><a href='DAN.xhtml#DN4_0' class="button">4</a><a href='DAN.xhtml#DN5_0' class="button">5</a><a href='DAN.xhtml#DN6_0' class="button">6</a><a href='DAN.xhtml#DN7_0' class="button">7</a><a href='DAN.xhtml#DN8_0' class="button">8</a><a href='DAN.xhtml#DN9_0' class="button">9</a><a href='DAN.xhtml#DN10_0' class="button">10</a><a href='DAN.xhtml#DN11_0' class="button">11</a><a href='DAN.xhtml#DN12_0' class="button">12</a><a href='DAN.xhtml#DN13_0' class="button">13</a><a href='DAN.xhtml#DN14_0' class="button">14</a></div>

  <p class='main' id='DN0_0'></p>

  <h2>INCIPIT LIBER DANIHELIS PROPHETÆ</h2>

  <p class='pT4' id='DN1_0'>1</p>

  <p class='Normale'><span class="Versetto" id="DN1_1">1&#160;</span>Anno tertio regni Joakim regis Juda, venit Nabuchodonosor, rex Babylonis, in Jerusalem, et obsedit eam: <span class="Versetto" id="DN1_2">2&#160;</span>et tradidit Dominus in manu ejus Joakim, regem Juda, et partem vasorum domus Dei: et asportavit ea in terram Sennaar in domum dei sui, et vasa intulit in domum thesauri dei sui. <span class="Versetto" id="DN1_3">3&#160;</span>Et ait rex Asphenez præposito eunuchorum ut introduceret de filiis Israël, et de semine regio et tyrannorum, <span class="Versetto" id="DN1_4">4&#160;</span>pueros in quibus nulla esset macula, decoros forma, et eruditos omni sapientia, cautos scientia, et doctos disciplina, et qui possent stare in palatio regis, ut doceret eos litteras et linguam Chaldæorum. <span class="Versetto" id="DN1_5">5&#160;</span>Et constituit eis rex annonam per singulos dies de cibis suis, et de vino unde bibebat ipse, ut enutriti tribus annis, postea starent in conspectu regis. <span class="Versetto" id="DN1_6">6&#160;</span>Fuerunt ergo inter eos de filiis Juda, Daniel, Ananias, Misaël, et Azarias. <span class="Versetto" id="DN1_7">7&#160;</span>Et imposuit eis præpositus eunuchorum nomina: Danieli, Baltassar; Ananiæ, Sidrach; Misaëli, Misach; et Azariæ, Abdenago. <span class="Versetto" id="DN1_8">8&#160;</span>Proposuit autem Daniel in corde suo ne pollueretur de mensa regis, neque de vino potus ejus: et rogavit eunuchorum præpositum ne contaminaretur. <span class="Versetto" id="DN1_9">9&#160;</span>Dedit autem Deus Danieli gratiam et misericordiam in conspectu principis eunuchorum. <span class="Versetto" id="DN1_10">10&#160;</span>Et ait princeps eunuchorum ad Danielem: Timeo ego dominum meum regem, qui constituit vobis cibum et potum: qui si viderit vultus vestros macilentiores præ ceteris adolescentibus coævis vestris, condemnabitis caput meum regi. <span class="Versetto" id="DN1_11">11&#160;</span>Et dixit Daniel ad Malasar, quem constituerat princeps eunuchorum super Danielem, Ananiam, Misaëlem, et Azariam: <span class="Versetto" id="DN1_12">12&#160;</span>Tenta nos, obsecro, servos tuos, diebus decem, et dentur nobis legumina ad vescendum, et aqua ad bibendum: <span class="Versetto" id="DN1_13">13&#160;</span>et contemplare vultus nostros, et vultus puerorum, qui vescuntur cibo regio: et sicut videris, facies cum servis tuis. <span class="Versetto" id="DN1_14">14&#160;</span>Qui, audito sermone hujuscemodi, tentavit eos diebus decem. <span class="Versetto" id="DN1_15">15&#160;</span>Post dies autem decem, apparuerunt vultus eorum meliores, et corpulentiores præ omnibus pueris, qui vescebantur cibo regio. <span class="Versetto" id="DN1_16">16&#160;</span>Porro Malasar tollebat cibaria, et vinum potus eorum: dabatque eis legumina. <span class="Versetto" id="DN1_17">17&#160;</span>Pueris autem his dedit Deus scientiam et disciplinam, in omni libro et sapientia: Danieli autem intelligentiam omnium visionum et somniorum. <span class="Versetto" id="DN1_18">18&#160;</span>Completis itaque diebus, post quos dixerat rex ut introducerentur, introduxit eos præpositus eunuchorum in conspectu Nabuchodonosor. <span class="Versetto" id="DN1_19">19&#160;</span>Cumque eis locutus fuisset rex, non sunt inventi tales de universis, ut Daniel, Ananias, Misaël, et Azarias: et steterunt in conspectu regis. <span class="Versetto" id="DN1_20">20&#160;</span>Et omne verbum sapientiæ et intellectus, quod sciscitatus est ab eis rex, invenit in eis decuplum super cunctos ariolos et magos qui erant in universo regno ejus. <span class="Versetto" id="DN1_21">21&#160;</span>Fuit autem Daniel usque ad annum primum Cyri regis.</p>

  <p class='pT4' id='DN2_0'>2</p>

  <p class='Normale'><span class="Versetto" id="DN2_1">1&#160;</span>In anno secundo regni Nabuchodonosor, vidit Nabuchodonosor somnium, et conterritus est spiritus ejus, et somnium ejus fugit ab eo. <span class="Versetto" id="DN2_2">2&#160;</span>Præcepit autem rex ut convocarentur arioli, et magi, et malefici, et Chaldæi, ut indicarent regi somnia sua. Qui cum venissent, steterunt coram rege. <span class="Versetto" id="DN2_3">3&#160;</span>Et dixit ad eos rex: Vidi somnium, et mente confusus ignoro quid viderim. <span class="Versetto" id="DN2_4">4&#160;</span>Responderuntque Chaldæi regi syriace: Rex, in sempiternum vive ! dic somnium servis tuis, et interpretationem ejus indicabimus. <span class="Versetto" id="DN2_5">5&#160;</span>Et respondens rex ait Chaldæis: Sermo recessit a me: nisi indicaveritis mihi somnium, et conjecturam ejus, peribitis vos, et domus vestræ publicabuntur. <span class="Versetto" id="DN2_6">6&#160;</span>Si autem somnium, et conjecturam ejus narraveritis, præmia, et dona, et honorem multum accipietis a me. Somnium igitur, et interpretationem ejus indicate mihi. <span class="Versetto" id="DN2_7">7&#160;</span>Responderunt secundo, atque dixerunt: Rex somnium dicat servis suis, et interpretationem illius indicabimus. <span class="Versetto" id="DN2_8">8&#160;</span>Respondit rex, et ait: Certe novi quod tempus redimitis, scientes quod recesserit a me sermo. <span class="Versetto" id="DN2_9">9&#160;</span>Si ergo somnium non indicaveritis mihi, una est de vobis sententia, quod interpretationem quoque fallacem, et deceptione plenam composueritis, ut loquamini mihi donec tempus pertranseat. Somnium itaque dicite mihi, ut sciam quod interpretationem quoque ejus veram loquamini. <span class="Versetto" id="DN2_10">10&#160;</span>Respondentes ergo Chaldæi coram rege, dixerunt: Non est homo super terram, qui sermonem tuum, rex, possit implere: sed neque regum quisquam magnus et potens verbum hujuscemodi sciscitatur ab omni ariolo, et mago, et Chaldæo. <span class="Versetto" id="DN2_11">11&#160;</span>Sermo enim, quem tu quæris, rex, gravis est: nec reperietur quisquam qui indicet illum in conspectu regis, exceptis diis, quorum non est cum hominibus conversatio. <span class="Versetto" id="DN2_12">12&#160;</span>Quo audito, rex, in furore et in ira magna, præcepit ut perirent omnes sapientes Babylonis. <span class="Versetto" id="DN2_13">13&#160;</span>Et egressa sententia, sapientes interficiebantur: quærebanturque Daniel et socii ejus, ut perirent. <span class="Versetto" id="DN2_14">14&#160;</span>Tunc Daniel requisivit de lege atque sententia ab Arioch principe militiæ regis, qui egressus fuerat ad interficiendos sapientes Babylonis. <span class="Versetto" id="DN2_15">15&#160;</span>Et interrogavit eum, qui a rege potestatem acceperat, quam ob causam tam crudelis sententia a facie regis esset egressa. Cum ergo rem indicasset Arioch Danieli, <span class="Versetto" id="DN2_16">16&#160;</span>Daniel ingressus rogavit regem ut tempus daret sibi ad solutionem indicandam regi. <span class="Versetto" id="DN2_17">17&#160;</span>Et ingressus est domum suam, Ananiæque et Misaëli et Azariæ, sociis suis, indicavit negotium, <span class="Versetto" id="DN2_18">18&#160;</span>ut quærerent misericordiam a facie Dei cæli super sacramento isto, et non perirent Daniel et socii ejus cum ceteris sapientibus Babylonis. <span class="Versetto" id="DN2_19">19&#160;</span>Tunc Danieli mysterium per visionem nocte revelatum est: et benedixit Daniel Deum cæli, <span class="Versetto" id="DN2_20">20&#160;</span>et locutus ait: Sit nomen Domini benedictum a sæculo et usque in sæculum: quia sapientia et fortitudo ejus sunt. <span class="Versetto" id="DN2_21">21&#160;</span>Et ipse mutat tempora, et ætates: transfert regna, atque constituit: dat sapientiam sapientibus, et scientiam intelligentibus disciplinam. <span class="Versetto" id="DN2_22">22&#160;</span>Ipse revelat profunda et abscondita, et novit in tenebris constituta: et lux cum eo est. <span class="Versetto" id="DN2_23">23&#160;</span>Tibi, Deus patrum nostrorum, confiteor, teque laudo, quia sapientiam et fortitudinem dedisti mihi, et nunc ostendisti mihi quæ rogavimus te, quia sermonem regis aperuisti nobis. <span class="Versetto" id="DN2_24">24&#160;</span>Post hæc Daniel ingressus ad Arioch, quem constituerat rex ut perderet sapientes Babylonis, sic ei locutus est: Sapientes Babylonis ne perdas: introduc me in conspectu regis, et solutionem regi narrabo. <span class="Versetto" id="DN2_25">25&#160;</span>Tunc Arioch festinus introduxit Danielem ad regem, et dixit ei: Inveni hominem de filiis transmigrationis Juda, qui solutionem regi annuntiet. <span class="Versetto" id="DN2_26">26&#160;</span>Respondit rex, et dixit Danieli, cujus nomen erat Baltassar: Putasne vere potes mihi indicare somnium, quod vidi, et interpretationem ejus? <span class="Versetto" id="DN2_27">27&#160;</span>Et respondens Daniel coram rege, ait: Mysterium, quod rex interrogat, sapientes, magi, arioli, et aruspices nequeunt indicare regi: <span class="Versetto" id="DN2_28">28&#160;</span>sed est Deus in cælo revelans mysteria, qui indicavit tibi, rex Nabuchodonosor, quæ ventura sunt in novissimis temporibus. Somnium tuum, et visiones capitis tui in cubili tuo hujuscemodi sunt. <span class="Versetto" id="DN2_29">29&#160;</span>Tu, rex, cogitare cœpisti in strato tuo, quid esset futurum post hæc: et qui revelat mysteria, ostendit tibi quæ ventura sunt. <span class="Versetto" id="DN2_30">30&#160;</span>Mihi quoque non in sapientia, quæ est in me plus quam in cunctis viventibus, sacramentum hoc revelatum est: sed ut interpretatio regi manifesta fieret, et cogitationes mentis tuæ scires. <span class="Versetto" id="DN2_31">31&#160;</span>Tu, rex, videbas, et ecce quasi statua una grandis: statua illa magna, et statura sublimis stabat contra te, et intuitus ejus erat terribilis. <span class="Versetto" id="DN2_32">32&#160;</span>Hujus statuæ caput ex auro optimo erat, pectus autem et brachia de argento, porro venter et femora ex ære, <span class="Versetto" id="DN2_33">33&#160;</span>tibiæ autem ferreæ: pedum quædam pars erat ferrea, quædam autem fictilis. <span class="Versetto" id="DN2_34">34&#160;</span>Videbas ita, donec abscissus est lapis de monte sine manibus: et percussit statuam in pedibus ejus ferreis et fictilibus, et comminuit eos. <span class="Versetto" id="DN2_35">35&#160;</span>Tunc contrita sunt pariter ferrum, testa, æs, argentum, et aurum, et redacta quasi in favillam æstivæ areæ, quæ rapta sunt vento, nullusque locus inventus est eis: lapis autem, qui percusserat statuam, factus est mons magnus, et implevit universam terram. <span class="Versetto" id="DN2_36">36&#160;</span>Hoc est somnium: interpretationem quoque ejus dicemus coram te, rex. <span class="Versetto" id="DN2_37">37&#160;</span>Tu rex regum es: et Deus cæli regnum, et fortitudinem, et imperium, et gloriam dedit tibi: <span class="Versetto" id="DN2_38">38&#160;</span>et omnia, in quibus habitant filii hominum, et bestiæ agri: volucres quoque cæli dedit in manu tua, et sub ditione tua universa constituit: tu es ergo caput aureum. <span class="Versetto" id="DN2_39">39&#160;</span>Et post te consurget regnum aliud minus te argenteum: et regnum tertium aliud æreum, quod imperabit universæ terræ. <span class="Versetto" id="DN2_40">40&#160;</span>Et regnum quartum erit velut ferrum: quomodo ferrum comminuit, et domat omnia, sic comminuet, et conteret omnia hæc. <span class="Versetto" id="DN2_41">41&#160;</span>Porro quia vidisti pedum, et digitorum partem testæ figuli, et partem ferream, regnum divisum erit: quod tamen de plantario ferri orietur, secundum quod vidisti ferrum mistum testæ ex luto. <span class="Versetto" id="DN2_42">42&#160;</span>Et digitos pedum ex parte ferreos, et ex parte fictiles: ex parte regnum erit solidum, et ex parte contritum. <span class="Versetto" id="DN2_43">43&#160;</span>Quod autem vidisti ferrum mistum testæ ex luto, commiscebuntur quidem humano semine, sed non adhærebunt sibi, sicut ferrum misceri non potest testæ. <span class="Versetto" id="DN2_44">44&#160;</span>In diebus autem regnorum illorum suscitabit Deus cæli regnum, quod in æternum non dissipabitur, et regnum ejus alteri populo non tradetur: comminuet autem, et consumet universa regna hæc, et ipsum stabit in æternum. <span class="Versetto" id="DN2_45">45&#160;</span>Secundum quod vidisti, quod de monte abscissus est lapis sine manibus, et comminuit testam, et ferrum, et æs, et argentum, et aurum, Deus magnus ostendit regi quæ ventura sunt postea: et verum est somnium, et fidelis interpretatio ejus. <span class="Versetto" id="DN2_46">46&#160;</span>Tunc rex Nabuchodonosor cecidit in faciem suam, et Danielem adoravit, et hostias, et incensum præcepit ut sacrificarent ei. <span class="Versetto" id="DN2_47">47&#160;</span>Loquens ergo rex, ait Danieli: Vere Deus vester Deus deorum est, et Dominus regum, et revelans mysteria: quoniam tu potuisti aperire hoc sacramentum. <span class="Versetto" id="DN2_48">48&#160;</span>Tunc rex Danielem in sublime extulit, et munera multa et magna dedit ei: et constituit eum principem super omnes provincias Babylonis, et præfectum magistratuum super cunctos sapientes Babylonis. <span class="Versetto" id="DN2_49">49&#160;</span>Daniel autem postulavit a rege, et constituit super opera provinciæ Babylonis Sidrach, Misach, et Abdenago: ipse autem Daniel erat in foribus regis.</p>

  <p class='pT4' id='DN3_0'>3</p>

  <p class='Normale'><span class="Versetto" id="DN3_1">1&#160;</span>Nabuchodonosor rex fecit statuam auream, altitudine cubitorum sexaginta, latitudine cubitorum sex, et statuit eam in campo Dura, provinciæ Babylonis. <span class="Versetto" id="DN3_2">2&#160;</span>Itaque Nabuchodonosor rex misit ad congregandos satrapas, magistratus, et judices, duces, et tyrannos, et præfectos, omnesque principes regionum, ut convenirent ad dedicationem statuæ quam erexerat Nabuchodonosor rex. <span class="Versetto" id="DN3_3">3&#160;</span>Tunc congregati sunt satrapæ, magistratus, et judices, duces, et tyranni, et optimates, qui erant in potestatibus constituti, et universi principes regionum, ut convenirent ad dedicationem statuæ, quam erexerat Nabuchodonosor rex. Stabant autem in conspectu statuæ, quam posuerat Nabuchodonosor rex: <span class="Versetto" id="DN3_4">4&#160;</span>et præco clamabat valenter: Vobis dicitur populis, tribubus, et linguis: <span class="Versetto" id="DN3_5">5&#160;</span>in hora qua audieritis sonitum tubæ, et fistulæ, et citharæ, sambucæ, et psalterii, et symphoniæ, et universi generis musicorum, cadentes adorate statuam auream, quam constituit Nabuchodonosor rex. <span class="Versetto" id="DN3_6">6&#160;</span>Si quis autem non prostratus adoraverit, eadem hora mittetur in fornacem ignis ardentis. <span class="Versetto" id="DN3_7">7&#160;</span>Post hæc igitur, statim ut audierunt omnes populi sonitum tubæ, fistulæ, et citharæ, sambucæ, et psalterii, et symphoniæ, et omnis generis musicorum, cadentes omnes populi, tribus, et linguæ adoraverunt statuam auream, quam constituerat Nabuchodonosor rex. <span class="Versetto" id="DN3_8">8&#160;</span>Statimque in ipso tempore accedentes viri Chaldæi accusaverunt Judæos: <span class="Versetto" id="DN3_9">9&#160;</span>dixeruntque Nabuchodonosor regi: Rex, in æternum vive ! <span class="Versetto" id="DN3_10">10&#160;</span>tu, rex, posuisti decretum, ut omnis homo, qui audierit sonitum tubæ, fistulæ, et citharæ, sambucæ, et psalterii, et symphoniæ, et universi generis musicorum, prosternat se, et adoret statuam auream: <span class="Versetto" id="DN3_11">11&#160;</span>si quis autem non procidens adoraverit, mittatur in fornacem ignis ardentis. <span class="Versetto" id="DN3_12">12&#160;</span>Sunt ergo viri Judæi, quos constituisti super opera regionis Babylonis, Sidrach, Misach, et Abdenago: viri isti contempserunt, rex, decretum tuum: deos tuos non colunt, et statuam auream, quam erexisti, non adorant. <span class="Versetto" id="DN3_13">13&#160;</span>Tunc Nabuchodonosor, in furore et in ira, præcepit ut adducerentur Sidrach, Misach, et Abdenago: qui confestim adducti sunt in conspectu regis. <span class="Versetto" id="DN3_14">14&#160;</span>Pronuntiansque Nabuchodonosor rex, ait eis: Verene Sidrach, Misach, et Abdenago, deos meos non colitis, et statuam auream, quam constitui, non adoratis? <span class="Versetto" id="DN3_15">15&#160;</span>nunc ergo si estis parati, quacumque hora audieritis sonitum tubæ, fistulæ, citharæ, sambucæ, et psalterii, et symphoniæ, omnisque generis musicorum, prosternite vos, et adorate statuam, quam feci: quod si non adoraveritis, eadem hora mittemini in fornacem ignis ardentis: et quis est Deus, qui eripiet vos de manu mea? <span class="Versetto" id="DN3_16">16&#160;</span>Respondentes Sidrach, Misach, et Abdenago, dixerunt regi Nabuchodonosor: Non oportet nos de hac re respondere tibi. <span class="Versetto" id="DN3_17">17&#160;</span>Ecce enim Deus noster, quem colimus, potest eripere nos de camino ignis ardentis, et de manibus tuis, o rex, liberare. <span class="Versetto" id="DN3_18">18&#160;</span>Quod si noluerit, notum sit tibi, rex, quia deos tuos non colimus, et statuam auream, quam erexisti, non adoramus. <span class="Versetto" id="DN3_19">19&#160;</span>Tunc Nabuchodonosor repletus est furore, et aspectus faciei illius immutatus est super Sidrach, Misach, et Abdenago: et præcepit ut succenderetur fornax septuplum quam succendi consueverat. <span class="Versetto" id="DN3_20">20&#160;</span>Et viris fortissimis de exercitu suo jussit ut ligatis pedibus Sidrach, Misach, et Abdenago, mitterent eos in fornacem ignis ardentis. <span class="Versetto" id="DN3_21">21&#160;</span>Et confestim viri illi vincti, cum braccis suis, et tiaris, et calceamentis, et vestibus, missi sunt in medium fornacis ignis ardentis: <span class="Versetto" id="DN3_22">22&#160;</span>nam jussio regis urgebat. Fornax autem succensa erat nimis: porro viros illos, qui miserant Sidrach, Misach, et Abdenago, interfecit flamma ignis. <span class="Versetto" id="DN3_23">23&#160;</span>Viri autem hi tres, id est, Sidrach, Misach, et Abdenago, ceciderunt in medio camino ignis ardentis, colligati. <span class="Versetto" id="DN3_24">24&#160;</span>Et ambulabant in medio flammæ, laudantes Deum, et benedicentes Domino. <span class="Versetto" id="DN3_25">25&#160;</span>Stans autem Azarias oravit sic, aperiensque os suum in medio ignis, ait: <span class="Versetto" id="DN3_26">26&#160;</span>[Benedictus es, Domine Deus patrum nostrorum, et laudabile, et gloriosum nomen tuum in sæcula: <span class="Versetto" id="DN3_27">27&#160;</span>quia justus es in omnibus, quæ fecisti nobis, et universa opera tua vera, et viæ tuæ rectæ, et omnia judicia tua vera. <span class="Versetto" id="DN3_28">28&#160;</span>Judicia enim vera fecisti juxta omnia, quæ induxisti super nos, et super civitatem sanctam patrum nostrorum Jerusalem: quia in veritate et in judicio induxisti omnia hæc propter peccata nostra. <span class="Versetto" id="DN3_29">29&#160;</span>Peccavimus enim, et inique egimus recedentes a te, et deliquimus in omnibus: <span class="Versetto" id="DN3_30">30&#160;</span>et præcepta tua non audivimus, nec observavimus, nec fecimus sicut præceperas nobis ut bene nobis esset. <span class="Versetto" id="DN3_31">31&#160;</span>Omnia ergo, quæ induxisti super nos, et universa quæ fecisti nobis, in vero judicio fecisti; <span class="Versetto" id="DN3_32">32&#160;</span>et tradidisti nos in manibus inimicorum nostrorum iniquorum, et pessimorum, prævaricatorumque, et regi injusto, et pessimo ultra omnem terram. <span class="Versetto" id="DN3_33">33&#160;</span>Et nunc non possumus aperire os: confusio, et opprobrium facti sumus servis tuis, et his qui colunt te. <span class="Versetto" id="DN3_34">34&#160;</span>Ne, quæsumus, tradas nos in perpetuum propter nomen tuum, et ne dissipes testamentum tuum: <span class="Versetto" id="DN3_35">35&#160;</span>neque auferas misericordiam tuam a nobis, propter Abraham, dilectum tuum, et Isaac, servum tuum, et Israël, sanctum tuum, <span class="Versetto" id="DN3_36">36&#160;</span>quibus locutus es pollicens quod multiplicares semen eorum sicut stellas cæli, et sicut arenam quæ est in littore maris; <span class="Versetto" id="DN3_37">37&#160;</span>quia, Domine, imminuti sumus plus quam omnes gentes, sumusque humiles in universa terra hodie propter peccata nostra. <span class="Versetto" id="DN3_38">38&#160;</span>Et non est in tempore hoc princeps, et dux, et propheta, neque holocaustum, neque sacrificium, neque oblatio, neque incensum, neque locus primitiarum coram te, <span class="Versetto" id="DN3_39">39&#160;</span>ut possimus invenire misericordiam tuam, sed in animo contrito, et spiritu humilitatis suscipiamur. <span class="Versetto" id="DN3_40">40&#160;</span>Sicut in holocausto arietum, et taurorum, et sicut in millibus agnorum pinguium, sic fiat sacrificium nostrum in conspectu tuo hodie, ut placeat tibi, quoniam non est confusio confidentibus in te. <span class="Versetto" id="DN3_41">41&#160;</span>Et nunc sequimur te in toto corde; et timemus te, et quærimus faciem tuam. <span class="Versetto" id="DN3_42">42&#160;</span>Nec confundas nos, sed fac nobiscum juxta mansuetudinem tuam, et secundum multitudinem misericordiæ tuæ. <span class="Versetto" id="DN3_43">43&#160;</span>Et erue nos in mirabilibus tuis, et da gloriam nomini tuo, Domine; <span class="Versetto" id="DN3_44">44&#160;</span>et confundantur omnes qui ostendunt servis tuis mala: confundantur in omni potentia tua, et robur eorum conteratur: <span class="Versetto" id="DN3_45">45&#160;</span>et sciant quia tu es Dominus Deus solus, et gloriosus super orbem terrarum.] <span class="Versetto" id="DN3_46">46&#160;</span>Et non cessabant qui miserant eos ministri regis succendere fornacem, naphtha, et stuppa, et pice, et malleolis, <span class="Versetto" id="DN3_47">47&#160;</span>et effundebatur flamma super fornacem cubitis quadraginta novem: <span class="Versetto" id="DN3_48">48&#160;</span>et erupit, et incendit quos reperit juxta fornacem de Chaldæis. <span class="Versetto" id="DN3_49">49&#160;</span>Angelus autem Domini descendit cum Azaria, et sociis ejus in fornacem: et excussit flammam ignis de fornace, <span class="Versetto" id="DN3_50">50&#160;</span>et fecit medium fornacis quasi ventum roris flantem, et non tetigit eos omnino ignis, neque contristavit, nec quidquam molestiæ intulit. <span class="Versetto" id="DN3_51">51&#160;</span>Tunc hi tres quasi ex uno ore laudabant, et glorificabant, et benedicebant Deum in fornace, dicentes: <span class="Versetto" id="DN3_52">52&#160;</span>[Benedictus es, Domine Deus patrum nostrorum: et laudabilis, et gloriosus, et superexaltatus in sæcula. Et benedictum nomen gloriæ tuæ sanctum: et laudabile, et superexaltatum in omnibus sæculis. <span class="Versetto" id="DN3_53">53&#160;</span>Benedictus es in templo sancto gloriæ tuæ: et superlaudabilis, et supergloriosus in sæcula. <span class="Versetto" id="DN3_54">54&#160;</span>Benedictus es in throno regni tui: et superlaudabilis, et superexaltatus in sæcula. <span class="Versetto" id="DN3_55">55&#160;</span>Benedictus es, qui intueris abyssos, et sedes super cherubim: et laudabilis, et superexaltatus in sæcula. <span class="Versetto" id="DN3_56">56&#160;</span>Benedictus es in firmamento cæli: et laudabilis et gloriosus in sæcula. <span class="Versetto" id="DN3_57">57&#160;</span>Benedicite, omnia opera Domini, Domino: laudate et superexaltate eum in sæcula. <span class="Versetto" id="DN3_58">58&#160;</span>Benedicite, angeli Domini, Domino: laudate et superexaltate eum in sæcula. <span class="Versetto" id="DN3_59">59&#160;</span>Benedicite, cæli, Domino: laudate et superexaltate eum in sæcula. <span class="Versetto" id="DN3_60">60&#160;</span>Benedicite, aquæ omnes, quæ super cælos sunt, Domino: laudate et superexaltate eum in sæcula. <span class="Versetto" id="DN3_61">61&#160;</span>Benedicite, omnes virtutes Domini, Domino: laudate et superexaltate eum in sæcula. <span class="Versetto" id="DN3_62">62&#160;</span>Benedicite, sol et luna, Domino: laudate et superexaltate eum in sæcula. <span class="Versetto" id="DN3_63">63&#160;</span>Benedicite, stellæ cæli, Domino: laudate et superexaltate eum in sæcula. <span class="Versetto" id="DN3_64">64&#160;</span>Benedicite, omnis imber et ros, Domino: laudate et superexaltate eum in sæcula. <span class="Versetto" id="DN3_65">65&#160;</span>Benedicite, omnes spiritus Dei, Domino: laudate et superexaltate eum in sæcula. <span class="Versetto" id="DN3_66">66&#160;</span>Benedicite, ignis et æstus, Domino: laudate et superexaltate eum in sæcula. <span class="Versetto" id="DN3_67">67&#160;</span>Benedicite, frigus et æstus, Domino: laudate et superexaltate eum in sæcula. <span class="Versetto" id="DN3_68">68&#160;</span>Benedicite, rores et pruina, Domino: laudate et superexaltate eum in sæcula. <span class="Versetto" id="DN3_69">69&#160;</span>Benedicite, gelu et frigus, Domino: laudate et superexaltate eum in sæcula. <span class="Versetto" id="DN3_70">70&#160;</span>Benedicite, glacies et nives, Domino: laudate et superexaltate eum in sæcula. <span class="Versetto" id="DN3_71">71&#160;</span>Benedicite, noctes et dies, Domino laudate et superexaltate eum in sæcula. <span class="Versetto" id="DN3_72">72&#160;</span>Benedicite, lux et tenebræ, Domino: laudate et superexaltate eum in sæcula. <span class="Versetto" id="DN3_73">73&#160;</span>Benedicite, fulgura et nubes, Domino: laudate et superexaltate eum in sæcula. <span class="Versetto" id="DN3_74">74&#160;</span>Benedicat terra Dominum: laudet et superexaltet eum in sæcula. <span class="Versetto" id="DN3_75">75&#160;</span>Benedicite, montes et colles, Domino: laudate et superexaltate eum in sæcula. <span class="Versetto" id="DN3_76">76&#160;</span>Benedicite, universa germinantia in terra, Domino: laudate et superexaltate eum in sæcula. <span class="Versetto" id="DN3_77">77&#160;</span>Benedicite, fontes, Domino: laudate et superexaltate eum in sæcula. <span class="Versetto" id="DN3_78">78&#160;</span>Benedicite, maria et flumina, Domino: laudate et superexaltate eum in sæcula. <span class="Versetto" id="DN3_79">79&#160;</span>Benedicite, cete, et omnia quæ moventur in aquis, Domino: laudate et superexaltate eum in sæcula. <span class="Versetto" id="DN3_80">80&#160;</span>Benedicite, omnes volucres cæli, Domino: laudate et superexaltate eum in sæcula. <span class="Versetto" id="DN3_81">81&#160;</span>Benedicite, omnes bestiæ et pecora, Domino: laudate et superexaltate eum in sæcula. <span class="Versetto" id="DN3_82">82&#160;</span>Benedicite, filii hominum, Domino: laudate et superexaltate eum in sæcula. <span class="Versetto" id="DN3_83">83&#160;</span>Benedicat Israël Dominum: laudet et superexaltet eum in sæcula. <span class="Versetto" id="DN3_84">84&#160;</span>Benedicite, sacerdotes Domini, Domino: laudate et superexaltate eum in sæcula. <span class="Versetto" id="DN3_85">85&#160;</span>Benedicite, servi Domini, Domino: laudate et superexaltate eum in sæcula. <span class="Versetto" id="DN3_86">86&#160;</span>Benedicite, spiritus et animæ justorum, Domino: laudate et superexaltate eum in sæcula. <span class="Versetto" id="DN3_87">87&#160;</span>Benedicite, sancti et humiles corde, Domino: laudate et superexaltate eum in sæcula. <span class="Versetto" id="DN3_88">88&#160;</span>Benedicite, Anania, Azaria, Misaël, Domino: laudate et superexaltate eum in sæcula: quia eruit nos de inferno, et salvos fecit de manu mortis: et liberavit nos de medio ardentis flammæ, et de medio ignis eruit nos. <span class="Versetto" id="DN3_89">89&#160;</span>Confitemini Domino, quoniam bonus: quoniam in sæculum misericordia ejus. <span class="Versetto" id="DN3_90">90&#160;</span>Benedicite, omnes religiosi, Domino Deo deorum: laudate et confitemini ei, quia in omnia sæcula misericordia ejus.] <span class="Versetto" id="DN3_91">91&#160;</span>Tunc Nabuchodonosor rex obstupuit, et surrexit propere, et ait optimatibus suis: Nonne tres viros misimus in medium ignis compeditos? Qui respondentes regi, dixerunt: Vere, rex. <span class="Versetto" id="DN3_92">92&#160;</span>Respondit, et ait: Ecce ego video quatuor viros solutos, et ambulantes in medio ignis, et nihil corruptionis in eis est, et species quarti similis filio Dei. <span class="Versetto" id="DN3_93">93&#160;</span>Tunc accessit Nabuchodonosor ad ostium fornacis ignis ardentis, et ait: Sidrach, Misach, et Abdenago, servi Dei excelsi, egredimini, et venite. Statimque egressi sunt Sidrach, Misach, et Abdenago de medio ignis. <span class="Versetto" id="DN3_94">94&#160;</span>Et congregati satrapæ, et magistratus, et judices, et potentes regis contemplabantur viros illos, quoniam nihil potestatis habuisset ignis in corporibus eorum, et capillus capitis eorum non esset adustus, et sarabala eorum non fuissent immutata, et odor ignis non transisset per eos. <span class="Versetto" id="DN3_95">95&#160;</span>Et erumpens Nabuchodonosor, ait: Benedictus Deus eorum, Sidrach videlicet, Misach, et Abdenago: qui misit angelum suum, et eruit servos suos, qui crediderunt in eum: et verbum regis immutaverunt, et tradiderunt corpora sua ne servirent, et ne adorarent omnem deum, excepto Deo suo. <span class="Versetto" id="DN3_96">96&#160;</span>A me ergo positum est hoc decretum: ut omnis populus, tribus, et lingua, quæcumque locuta fuerit blasphemiam contra Deum Sidrach, Misach, et Abdenago, dispereat, et domus ejus vastetur: neque enim est alius deus, qui possit ita salvare. <span class="Versetto" id="DN3_97">97&#160;</span>Tunc rex promovit Sidrach, Misach, et Abdenago in provincia Babylonis. <span class="Versetto" id="DN3_98">98&#160;</span>Nabuchodonosor rex, omnibus populis, gentibus, et linguis, qui habitant in universa terra, pax vobis multiplicetur. <span class="Versetto" id="DN3_99">99&#160;</span>Signa, et mirabilia fecit apud me Deus excelsus. Placuit ergo mihi prædicare <span class="Versetto" id="DN3_100">100&#160;</span>signa ejus, quia magna sunt: et mirabilia ejus, quia fortia: et regnum ejus regnum sempiternum, et potestas ejus in generationem et generationem.</p>

  <p class='pT4' id='DN4_0'>4</p>

  <p class='Normale'><span class="Versetto" id="DN4_1">1&#160;</span>Ego Nabuchodonosor quietus eram in domo mea, et florens in palatio meo: <span class="Versetto" id="DN4_2">2&#160;</span>somnium vidi, quod perterruit me: et cogitationes meæ in strato meo, et visiones capitis mei conturbaverunt me. <span class="Versetto" id="DN4_3">3&#160;</span>Et per me propositum est decretum ut introducerentur in conspectu meo cuncti sapientes Babylonis, et ut solutionem somnii indicarent mihi. <span class="Versetto" id="DN4_4">4&#160;</span>Tunc ingrediebantur arioli, magi, Chaldæi, et aruspices, et somnium narravi in conspectu eorum: et solutionem ejus non indicaverunt mihi, <span class="Versetto" id="DN4_5">5&#160;</span>donec collega ingressus est in conspectu meo Daniel, cui nomen Baltassar secundum nomen dei mei, qui habet spiritum deorum sanctorum in semetipso: et somnium coram ipso locutus sum. <span class="Versetto" id="DN4_6">6&#160;</span>Baltassar, princeps ariolorum, quoniam ego scio quod spiritum sanctorum deorum habeas in te, et omne sacramentum non est impossibile tibi: visiones somniorum meorum, quas vidi, et solutionem earum narra. <span class="Versetto" id="DN4_7">7&#160;</span>Visio capitis mei in cubili meo: videbam, et ecce arbor in medio terræ, et altitudo ejus nimia. <span class="Versetto" id="DN4_8">8&#160;</span>Magna arbor, et fortis, et proceritas ejus contingens cælum: aspectus illius erat usque ad terminos universæ terræ. <span class="Versetto" id="DN4_9">9&#160;</span>Folia ejus pulcherrima, et fructus ejus nimius: et esca universorum in ea. Subter eam habitabant animalia et bestiæ, et in ramis ejus conversabantur volucres cæli: et ex ea vescebatur omnis caro. <span class="Versetto" id="DN4_10">10&#160;</span>Videbam in visione capitis mei super stratum meum, et ecce vigil, et sanctus, de cælo descendit. <span class="Versetto" id="DN4_11">11&#160;</span>Clamavit fortiter, et sic ait: Succidite arborem, et præcidite ramos ejus: excutite folia ejus, et dispergite fructus ejus: fugiant bestiæ, quæ subter eam sunt, et volucres de ramis ejus. <span class="Versetto" id="DN4_12">12&#160;</span>Verumtamen germen radicum ejus in terra sinite, et alligetur vinculo ferreo et æreo in herbis quæ foris sunt, et rore cæli tingatur, et cum feris pars ejus in herba terræ. <span class="Versetto" id="DN4_13">13&#160;</span>Cor ejus ab humano commutetur, et cor feræ detur ei: et septem tempora mutentur super eum. <span class="Versetto" id="DN4_14">14&#160;</span>In sententia vigilum decretum est, et sermo sanctorum, et petitio: donec cognoscant viventes quoniam dominatur Excelsus in regno hominum, et cuicumque voluerit, dabit illud, et humillimum hominem constituet super eum. <span class="Versetto" id="DN4_15">15&#160;</span>Hoc somnium vidi ego Nabuchodonosor rex: tu ergo Baltassar interpretationem narra festinus, quia omnes sapientes regni mei non queunt solutionem edicere mihi: tu autem potes, quia spiritus deorum sanctorum in te est. <span class="Versetto" id="DN4_16">16&#160;</span>Tunc Daniel, cujus nomen Baltassar, cœpit intra semetipsum tacitus cogitare quasi una hora: et cogitationes ejus conturbabant eum. Respondens autem rex, ait: Baltassar, somnium et interpretatio ejus non conturbent te. Respondit Baltassar, et dixit: Domine mi, somnium his, qui te oderunt, et interpretatio ejus hostibus tuis sit. <span class="Versetto" id="DN4_17">17&#160;</span>Arborem, quam vidisti sublimem atque robustam, cujus altitudo pertingit ad cælum, et aspectus illius in omnem terram; <span class="Versetto" id="DN4_18">18&#160;</span>et rami ejus pulcherrimi, et fructus ejus nimius, et esca omnium in ea, subter eam habitantes bestiæ agri, et in ramis ejus commorantes aves cæli: <span class="Versetto" id="DN4_19">19&#160;</span>tu es rex, qui magnificatus es, et invaluisti: et magnitudo tua crevit, et pervenit usque ad cælum, et potestas tua in terminos universæ terræ. <span class="Versetto" id="DN4_20">20&#160;</span>Quod autem vidit rex vigilem, et sanctum descendere de cælo, et dicere: Succidite arborem, et dissipate illam, attamen germen radicum ejus in terra dimittite, et vinciatur ferro et ære in herbis foris, et rore cæli conspergatur, et cum feris sit pabulum ejus, donec septem tempora mutentur super eum: <span class="Versetto" id="DN4_21">21&#160;</span>hæc est interpretatio sententiæ Altissimi, quæ pervenit super dominum meum regem, <span class="Versetto" id="DN4_22">22&#160;</span>Ejicient te ab hominibus, et cum bestiis ferisque erit habitatio tua, et fœnum ut bos comedes, et rore cæli infunderis: septem quoque tempora mutabuntur super te, donec scias quod dominetur Excelsus super regnum hominum, et cuicumque voluerit, det illud. <span class="Versetto" id="DN4_23">23&#160;</span>Quod autem præcepit ut relinqueretur germen radicum ejus, id est arboris: regnum tuum tibi manebit postquam cognoveris potestatem esse cælestem. <span class="Versetto" id="DN4_24">24&#160;</span>Quam ob rem, rex, consilium meum placeat tibi, et peccata tua eleemosynis redime, et iniquitates tuas misericordiis pauperum: forsitan ignoscet delictis tuis. <span class="Versetto" id="DN4_25">25&#160;</span>Omnia hæc venerunt super Nabuchodonosor regem. <span class="Versetto" id="DN4_26">26&#160;</span>Post finem mensium duodecim, in aula Babylonis deambulabat. <span class="Versetto" id="DN4_27">27&#160;</span>Responditque rex, et ait: Nonne hæc est Babylon magna, quam ego ædificavi in domum regni, in robore fortitudinis meæ, et in gloria decoris mei? <span class="Versetto" id="DN4_28">28&#160;</span>Cumque sermo adhuc esset in ore regis, vox de cælo ruit: Tibi dicitur, Nabuchodonosor rex: Regnum tuum transibit a te, <span class="Versetto" id="DN4_29">29&#160;</span>et ab hominibus ejicient te, et cum bestiis et feris erit habitatio tua: fœnum quasi bos comedes, et septem tempora mutabuntur super te, donec scias quod dominetur Excelsus in regno hominum, et cuicumque voluerit, det illud. <span class="Versetto" id="DN4_30">30&#160;</span>Eadem hora sermo completus est super Nabuchodonosor, et ex hominibus abjectus est, et fœnum ut bos comedit, et rore cæli corpus ejus infectum est, donec capilli ejus in similitudinem aquilarum crescerent, et ungues ejus quasi avium. <span class="Versetto" id="DN4_31">31&#160;</span>Igitur post finem dierum, ego Nabuchodonosor oculos meos ad cælum levavi, et sensus meus redditus est mihi: et Altissimo benedixi, et viventem in sempiternum laudavi et glorificavi: quia potestas ejus potestas sempiterna, et regnum ejus in generationem et generationem. <span class="Versetto" id="DN4_32">32&#160;</span>Et omnes habitatores terræ apud eum in nihilum reputati sunt: juxta voluntatem enim suam facit tam in virtutibus cæli quam in habitatoribus terræ: et non est qui resistat manui ejus, et dicat ei: Quare fecisti? <span class="Versetto" id="DN4_33">33&#160;</span>In ipso tempore sensus meus reversus est ad me, et ad honorem regni mei, decoremque perveni: et figura mea reversa est ad me, et optimates mei et magistratus mei requisierunt me, et in regno meo restitutus sum: et magnificentia amplior addita est mihi. <span class="Versetto" id="DN4_34">34&#160;</span>Nunc igitur, ego Nabuchodonosor laudo, et magnifico, et glorifico regem cæli: quia omnia opera ejus vera, et viæ ejus judicia, et gradientes in superbia potest humiliare.</p>

  <p class='pT4' id='DN5_0'>5</p>

  <p class='Normale'><span class="Versetto" id="DN5_1">1&#160;</span>Baltassar rex fecit grande convivium optimatibus suis mille: et unusquisque secundum suam bibebat ætatem. <span class="Versetto" id="DN5_2">2&#160;</span>Præcepit ergo jam temulentus ut afferrentur vasa aurea et argentea, quæ asportaverat Nabuchodonosor pater ejus de templo, quod fuit in Ierusalem, ut biberent in eis rex, et optimates ejus, uxoresque ejus, et concubinæ. <span class="Versetto" id="DN5_3">3&#160;</span>Tunc allata sunt vasa aurea, et argentea, quæ asportaverat de templo, quod fuerat in Ierusalem: et biberunt in eis rex, et optimates ejus, uxores et concubinæ illius. <span class="Versetto" id="DN5_4">4&#160;</span>Bibebant vinum, et laudabant deos suos aureos et argenteos, æreos, ferreos, ligneosque et lapideos. <span class="Versetto" id="DN5_5">5&#160;</span>In eadem hora apparuerunt digiti, quasi manus hominis scribentis contra candelabrum in superficie parietis aulæ regiæ: et rex aspiciebat articulos manus scribentis. <span class="Versetto" id="DN5_6">6&#160;</span>Tunc facies regis commutata est, et cogitationes ejus conturbabant eum: et compages renum ejus solvebantur, et genua ejus ad se invicem collidebantur. <span class="Versetto" id="DN5_7">7&#160;</span>Exclamavit itaque rex fortiter ut introducerent magos, Chaldæos, et aruspices. Et proloquens rex ait sapientibus Babylonis: Quicumque legerit scripturam hanc, et interpretationem ejus manifestam mihi fecerit, purpura vestietur, et torquem auream habebit in collo, et tertius in regno meo erit. <span class="Versetto" id="DN5_8">8&#160;</span>Tunc ingressi omnes sapientes regis non potuerunt nec scripturam legere, nec interpretationem indicare regi. <span class="Versetto" id="DN5_9">9&#160;</span>Unde rex Baltassar satis conturbatus est, et vultus illius immutatus est; sed et optimates ejus turbabantur. <span class="Versetto" id="DN5_10">10&#160;</span>Regina autem pro re, quæ acciderat regi et optimatibus ejus, domum convivii ingressa est: et proloquens ait: Rex, in æternum vive ! non te conturbent cogitationes tuæ, neque facies tua immutetur. <span class="Versetto" id="DN5_11">11&#160;</span>Est vir in regno tuo, qui spiritum deorum sanctorum habet in se, et in diebus patris tui scientia et sapientia inventæ sunt in eo: nam et rex Nabuchodonosor pater tuus principem magorum, incantatorum, Chaldæorum, et aruspicum constituit eum, pater, inquam, tuus, o rex: <span class="Versetto" id="DN5_12">12&#160;</span>quia spiritus amplior, et prudentia, intelligentiaque et interpretatio somniorum, et ostensio secretorum, ac solutio ligatorum inventæ sunt in eo, hoc est in Daniele: cui rex posuit nomen Baltassar. Nunc itaque Daniel vocetur, et interpretationem narrabit. <span class="Versetto" id="DN5_13">13&#160;</span>Igitur introductus est Daniel coram rege: ad quem præfatus rex ait: Tu es Daniel de filiis captivitatis Judæ, quem adduxit pater meus rex de Judæa? <span class="Versetto" id="DN5_14">14&#160;</span>audivi de te, quoniam spiritum deorum habeas, et scientia, intelligentiaque ac sapientia ampliores inventæ sunt in te. <span class="Versetto" id="DN5_15">15&#160;</span>Et nunc introgressi sunt in conspectu meo sapientes magi, ut scripturam hanc legerent, et interpretationem ejus indicarent mihi: et nequiverunt sensum hujus sermonis edicere. <span class="Versetto" id="DN5_16">16&#160;</span>Porro ego audivi de te, quod possis obscura interpretari, et ligata dissolvere: si ergo vales scripturam legere, et interpretationem ejus indicare mihi, purpura vestieris, et torquem auream circa collum tuum habebis, et tertius in regno meo princeps eris. <span class="Versetto" id="DN5_17">17&#160;</span>Ad quæ respondens Daniel, ait coram rege: Munera tua sint tibi, et dona domus tuæ alteri da: scripturam autem legam tibi, rex, et interpretationem ejus ostendam tibi. <span class="Versetto" id="DN5_18">18&#160;</span>O rex, Deus altissimus regnum et magnificentiam, gloriam et honorem dedit Nabuchodonosor patri tuo. <span class="Versetto" id="DN5_19">19&#160;</span>Et propter magnificentiam, quam dederat ei, universi populi, tribus, et linguæ tremebant, et metuebant eum: quos volebat, interficiebat: et quos volebat, percutiebat: et quos volebat, exaltabat: et quos volebat, humiliabat. <span class="Versetto" id="DN5_20">20&#160;</span>Quando autem elevatum est cor ejus, et spiritus illius obfirmatus est ad superbiam, depositus est de solio regni sui, et gloria ejus ablata est: <span class="Versetto" id="DN5_21">21&#160;</span>et a filiis hominum ejectus est, sed et cor ejus cum bestiis positum est, et cum onagris erat habitatio ejus: fœnum quoque ut bos comedebat, et rore cæli corpus ejus infectum est, donec cognosceret quod potestatem haberet Altissimus in regno hominum, et quemcumque voluerit, suscitabit super illud. <span class="Versetto" id="DN5_22">22&#160;</span>Tu quoque, filius ejus Baltassar, non humiliasti cor tuum, cum scires hæc omnia: <span class="Versetto" id="DN5_23">23&#160;</span>sed adversum Dominatorem cæli elevatus es: et vasa domus ejus allata sunt coram te, et tu, et optimates tui, et uxores tuæ, et concubinæ tuæ vinum bibistis in eis: deos quoque argenteos, et aureos, et æreos, ferreos, ligneosque et lapideos, qui non vident, neque audiunt, neque sentiunt, laudasti: porro Deum, qui habet flatum tuum in manu sua, et omnes vias tuas, non glorificasti. <span class="Versetto" id="DN5_24">24&#160;</span>Idcirco ab eo missus est articulus manus, quæ scripsit hoc quod exaratum est. <span class="Versetto" id="DN5_25">25&#160;</span>Hæc est autem scriptura, quæ digesta est: Mane, Thecel, Phares. <span class="Versetto" id="DN5_26">26&#160;</span>Et hæc est interpretatio sermonis. Mane: numeravit Deus regnum tuum, et complevit illud. <span class="Versetto" id="DN5_27">27&#160;</span>Thecel: appensus es in statera, et inventus es minus habens. <span class="Versetto" id="DN5_28">28&#160;</span>Phares: divisum est regnum tuum, et datum est Medis, et Persis. <span class="Versetto" id="DN5_29">29&#160;</span>Tunc, jubente rege, indutus est Daniel purpura, et circumdata est torques aurea collo ejus: et prædicatum est de eo quod haberet potestatem tertius in regno suo. <span class="Versetto" id="DN5_30">30&#160;</span>Eadem nocte interfectus est Baltassar rex Chaldæus. <span class="Versetto" id="DN5_31">31&#160;</span>Et Darius Medus successit in regnum, annos natus sexaginta duos.</p>

  <p class='pT4' id='DN6_0'>6</p>

  <p class='Normale'><span class="Versetto" id="DN6_1">1&#160;</span>Placuit Dario, et constituit super regnum satrapas centum viginti ut essent in toto regno suo. <span class="Versetto" id="DN6_2">2&#160;</span>Et super eos principes tres, ex quibus Daniel unus erat: ut satrapæ illis redderent rationem, et rex non sustineret molestiam. <span class="Versetto" id="DN6_3">3&#160;</span>Igitur Daniel superabat omnes principes et satrapas, quia spiritus Dei amplior erat in illo. <span class="Versetto" id="DN6_4">4&#160;</span>Porro rex cogitabat constituere eum super omne regnum: unde principes, et satrapæ quærebant occasionem ut invenirent Danieli ex latere regis: nullamque causam, et suspicionem reperire potuerunt, eo quod fidelis esset, et omnis culpa, et suspicio non inveniretur in eo. <span class="Versetto" id="DN6_5">5&#160;</span>Dixerunt ergo viri illi: Non inveniemus Danieli huic aliquam occasionem, nisi forte in lege Dei sui. <span class="Versetto" id="DN6_6">6&#160;</span>Tunc principes et satrapæ surripuerunt regi, et sic locuti sunt ei: Dari rex, in æternum vive ! <span class="Versetto" id="DN6_7">7&#160;</span>consilium inierunt omnes principes regni tui, magistratus, et satrapæ, senatores, et judices, ut decretum imperatorium exeat, et edictum: ut omnis, qui petierit aliquam petitionem a quocumque deo et homine usque ad triginta dies, nisi a te, rex, mittatur in lacum leonum. <span class="Versetto" id="DN6_8">8&#160;</span>Nunc itaque rex, confirma sententiam, et scribe decretum: ut non immutetur quod statutum est a Medis et Persis, nec prævaricari cuiquam liceat. <span class="Versetto" id="DN6_9">9&#160;</span>Porro rex Darius proposuit edictum, et statuit. <span class="Versetto" id="DN6_10">10&#160;</span>Quod cum Daniel comperisset, id est, constitutam legem, ingressus est domum suam: et fenestris apertis in cœnaculo suo contra Jerusalem tribus temporibus in die flectebat genua sua, et adorabat, confitebaturque coram Deo suo sicut et ante facere consueverat. <span class="Versetto" id="DN6_11">11&#160;</span>Viri ergo illi curiosius inquirentes invenerunt Danielem orantem, et obsecrantem Deum suum. <span class="Versetto" id="DN6_12">12&#160;</span>Et accedentes locuti sunt regi super edicto: Rex, numquid non constituisti ut omnis homo qui rogaret quemquam de diis et hominibus usque ad dies triginta, nisi te, rex, mitteretur in lacum leonum? Ad quos respondens rex, ait: Verus est sermo juxta decretum Medorum atque Persarum, quod prævaricari non licet. <span class="Versetto" id="DN6_13">13&#160;</span>Tunc respondentes dixerunt coram rege: Daniel de filiis captivitatis Juda, non curavit de lege tua, et de edicto quod constituisti: sed tribus temporibus per diem orat obsecratione sua. <span class="Versetto" id="DN6_14">14&#160;</span>Quod verbum cum audisset rex, satis contristatus est: et pro Daniele posuit cor ut liberaret eum, et usque ad occasum solis laborabat ut erueret illum. <span class="Versetto" id="DN6_15">15&#160;</span>Viri autem illi, intelligentes regem, dixerunt ei: Scito, rex, quia lex Medorum atque Persarum est ut omne decretum, quod constituerit rex, non liceat immutari. <span class="Versetto" id="DN6_16">16&#160;</span>Tunc rex præcepit, et adduxerunt Danielem, et miserunt eum in lacum leonum. Dixitque rex Danieli: Deus tuus, quem colis semper, ipse liberabit te. <span class="Versetto" id="DN6_17">17&#160;</span>Allatusque est lapis unus, et positus est super os laci: quem obsignavit rex annulo suo, et annulo optimatum suorum, ne quid fieret contra Danielem. <span class="Versetto" id="DN6_18">18&#160;</span>Et abiit rex in domum suam, et dormivit incœnatus, cibique non sunt allati coram eo, insuper et somnus recessit ab eo. <span class="Versetto" id="DN6_19">19&#160;</span>Tunc rex primo diluculo consurgens, festinus ad lacum leonum perrexit: <span class="Versetto" id="DN6_20">20&#160;</span>appropinquansque lacui, Danielem voce lacrimabili inclamavit, et affatus est eum: Daniel serve Dei viventis, Deus tuus, cui tu servis semper, putasne valuit te liberare a leonibus? <span class="Versetto" id="DN6_21">21&#160;</span>Et Daniel regi respondens ait: Rex, in æternum vive ! <span class="Versetto" id="DN6_22">22&#160;</span>Deus meus misit angelum suum, et conclusit ora leonum, et non nocuerunt mihi: quia coram eo justitia inventa est in me: sed et coram te, rex, delictum non feci. <span class="Versetto" id="DN6_23">23&#160;</span>Tunc vehementer rex gavisus est super eo, et Danielem præcepit educi de lacu: eductusque est Daniel de lacu, et nulla læsio inventa est in eo, quia credidit Deo suo. <span class="Versetto" id="DN6_24">24&#160;</span>Jubente autem rege, adducti sunt viri illi, qui accusaverant Danielem: et in lacum leonum missi sunt, ipsi, et filii, et uxores eorum: et non pervenerunt usque ad pavimentum laci, donec arriperent eos leones, et omnia ossa eorum comminuerunt. <span class="Versetto" id="DN6_25">25&#160;</span>Tunc Darius rex scripsit universis populis, tribubus, et linguis habitantibus in universa terra: Pax vobis multiplicetur. <span class="Versetto" id="DN6_26">26&#160;</span>A me constitutum est decretum, ut in universo imperio et regno meo, tremiscant et paveant Deum Danielis: ipse est enim Deus vivens, et æternus in sæcula, et regnum ejus non dissipabitur, et potestas ejus usque in æternum. <span class="Versetto" id="DN6_27">27&#160;</span>Ipse liberator atque salvator, faciens signa et mirabilia in cælo et in terra: qui liberavit Danielem de lacu leonum. <span class="Versetto" id="DN6_28">28&#160;</span>Porro Daniel perseveravit usque ad regnum Darii, regnumque Cyri Persæ.</p>

  <p class='pT4' id='DN7_0'>7</p>

  <p class='Normale'><span class="Versetto" id="DN7_1">1&#160;</span>Anno primo Baltassar regis Babylonis, Daniel somnium vidit: visio autem capitis ejus in cubili suo: et somnium scribens, brevi sermone comprehendit: summatimque perstringens, ait: <span class="Versetto" id="DN7_2">2&#160;</span>Videbam in visione mea nocte: et ecce quatuor venti cæli pugnabant in mari magno. <span class="Versetto" id="DN7_3">3&#160;</span>Et quatuor bestiæ grandes ascendebant de mari diversæ inter se. <span class="Versetto" id="DN7_4">4&#160;</span>Prima quasi leæna, et alas habebat aquilæ: aspiciebam donec evulsæ sunt alæ ejus, et sublata est de terra, et super pedes quasi homo stetit; et cor hominis datum est ei. <span class="Versetto" id="DN7_5">5&#160;</span>Et ecce bestia alia similis urso in parte stetit: et tres ordines erant in ore ejus, et in dentibus ejus, et sic dicebant ei: Surge, comede carnes plurimas. <span class="Versetto" id="DN7_6">6&#160;</span>Post hæc aspiciebam, et ecce alia quasi pardus, et alas habebat quasi avis, quatuor super se: et quatuor capita erant in bestia, et potestas data est ei. <span class="Versetto" id="DN7_7">7&#160;</span>Post hæc aspiciebam in visione noctis, et ecce bestia quarta terribilis atque mirabilis, et fortis nimis: dentes ferreos habebat magnos, comedens atque comminuens, et reliqua pedibus suis conculcans: dissimilis autem erat ceteris bestiis quas videram ante eam, et habebat cornua decem. <span class="Versetto" id="DN7_8">8&#160;</span>Considerabam cornua, et ecce cornu aliud parvulum ortum est de medio eorum: et tria de cornibus primis evulsa sunt a facie ejus: et ecce oculi, quasi oculi hominis erant in cornu isto, et os loquens ingentia. <span class="Versetto" id="DN7_9">9&#160;</span>Aspiciebam donec throni positi sunt, et antiquus dierum sedit. Vestimentum ejus candidum quasi nix, et capilli capitis ejus quasi lana munda: thronus ejus flammæ ignis: rotæ ejus ignis accensus. <span class="Versetto" id="DN7_10">10&#160;</span>Fluvius igneus rapidusque egrediebatur a facie ejus. Millia millium ministrabant ei, et decies millies centena millia assistebant ei: judicium sedit, et libri aperti sunt. <span class="Versetto" id="DN7_11">11&#160;</span>Aspiciebam propter vocem sermonum grandium, quos cornu illud loquebatur: et vidi quoniam interfecta esset bestia, et perisset corpus ejus, et traditum esset ad comburendum igni: <span class="Versetto" id="DN7_12">12&#160;</span>aliarum quoque bestiarum ablata esset potestas, et tempora vitæ constituta essent eis usque ad tempus et tempus. <span class="Versetto" id="DN7_13">13&#160;</span>Aspiciebam ergo in visione noctis, et ecce cum nubibus cæli quasi filius hominis veniebat, et usque ad antiquum dierum pervenit: et in conspectu ejus obtulerunt eum. <span class="Versetto" id="DN7_14">14&#160;</span>Et dedit ei potestatem, et honorem, et regnum: et omnes populi, tribus, et linguæ ipsi servient: potestas ejus, potestas æterna, quæ non auferetur: et regnum ejus, quod non corrumpetur. <span class="Versetto" id="DN7_15">15&#160;</span>Horruit spiritus meus: ego Daniel territus sum in his, et visiones capitis mei conturbaverunt me. <span class="Versetto" id="DN7_16">16&#160;</span>Accessi ad unum de assistentibus, et veritatem quærebam ab eo de omnibus his. Qui dixit mihi interpretationem sermonum, et docuit me: <span class="Versetto" id="DN7_17">17&#160;</span>Hæ quatuor bestiæ magnæ, quatuor sunt regna, quæ consurgent de terra. <span class="Versetto" id="DN7_18">18&#160;</span>Suscipient autem regnum sancti Dei altissimi, et obtinebunt regnum usque in sæculum, et sæculum sæculorum. <span class="Versetto" id="DN7_19">19&#160;</span>Post hoc volui diligenter discere de bestia quarta, quæ erat dissimilis valde ab omnibus, et terribilis nimis: dentes et ungues ejus ferrei: comedebat, et comminuebat, et reliqua pedibus suis conculcabat: <span class="Versetto" id="DN7_20">20&#160;</span>et de cornibus decem, quæ habebat in capite, et de alio, quod ortum fuerat, ante quod ceciderant tria cornua: et de cornu illo, quod habebat oculos, et os loquens grandia, et majus erat ceteris. <span class="Versetto" id="DN7_21">21&#160;</span>Aspiciebam, et ecce cornu illud faciebat bellum adversus sanctos, et prævalebat eis, <span class="Versetto" id="DN7_22">22&#160;</span>donec venit antiquus dierum, et judicium dedit sanctis Excelsi, et tempus advenit, et regnum obtinuerunt sancti. <span class="Versetto" id="DN7_23">23&#160;</span>Et sic ait: Bestia quarta, regnum quartum erit in terra, quod majus erit omnibus regnis, et devorabit universam terram, et conculcabit, et comminuet eam. <span class="Versetto" id="DN7_24">24&#160;</span>Porro cornua decem ipsius regni, decem reges erunt: et alius consurget post eos, et ipse potentior erit prioribus, et tres reges humiliabit. <span class="Versetto" id="DN7_25">25&#160;</span>Et sermones contra Excelsum loquetur, et sanctos Altissimi conteret: et putabit quod possit mutare tempora, et leges: et tradentur in manu ejus usque ad tempus, et tempora, et dimidium temporis. <span class="Versetto" id="DN7_26">26&#160;</span>Et judicium sedebit, ut auferatur potentia, et conteratur, et dispereat usque in finem. <span class="Versetto" id="DN7_27">27&#160;</span>Regnum autem, et potestas, et magnitudo regni, quæ est subter omne cælum, detur populo sanctorum Altissimi: cujus regnum, regnum sempiternum est, et omnes reges servient ei, et obedient. <span class="Versetto" id="DN7_28">28&#160;</span>Hucusque finis verbi. Ego Daniel multum cogitationibus meis conturbabar, et facies mea mutata est in me: verbum autem in corde meo conservavi.</p>

  <p class='pT4' id='DN8_0'>8</p>

  <p class='Normale'><span class="Versetto" id="DN8_1">1&#160;</span>Anno tertio regni Baltassar regis, visio apparuit mihi. Ego Daniel, post id quod videram in principio, <span class="Versetto" id="DN8_2">2&#160;</span>vidi in visione mea, cum essem in Susis castro, quod est in Ælam regione: vidi autem in visione esse me super portam Ulai. <span class="Versetto" id="DN8_3">3&#160;</span>Et levavi oculus meos, et vidi: et ecce aries unus stabat ante paludem, habens cornua excelsa, et unum excelsius altero atque succrescens. Postea <span class="Versetto" id="DN8_4">4&#160;</span>vidi arietem cornibus ventilantem contra occidentem, et contra aquilonem, et contra meridiem, et omnes bestiæ non poterant resistere ei, neque liberari de manu ejus: fecitque secundum voluntatem suam, et magnificatus est. <span class="Versetto" id="DN8_5">5&#160;</span>Et ego intelligebam: ecce autem hircus caprarum veniebat ab occidente super faciem totius terræ, et non tangebat terram: porro hircus habebat cornu insigne inter oculos suos. <span class="Versetto" id="DN8_6">6&#160;</span>Et venit usque ad arietem illum cornutum, quem videram stantem ante portam, et cucurrit ad eum in impetu fortitudinis suæ. <span class="Versetto" id="DN8_7">7&#160;</span>Cumque appropinquasset prope arietem, efferatus est in eum, et percussit arietem: et comminuit duo cornua ejus, et non poterat aries resistere ei: cumque eum misisset in terram, conculcavit, et nemo quibat liberare arietem de manu ejus. <span class="Versetto" id="DN8_8">8&#160;</span>Hircus autem caprarum magnus factus est nimis: cumque crevisset, fractum est cornu magnum, et orta sunt quatuor cornua subter illud per quatuor ventos cæli. <span class="Versetto" id="DN8_9">9&#160;</span>De uno autem ex eis egressum est cornu unum modicum: et factum est grande contra meridiem, et contra orientem, et contra fortitudinem. <span class="Versetto" id="DN8_10">10&#160;</span>Et magnificatum est usque ad fortitudinem cæli: et dejecit de fortitudine, et de stellis, et conculcavit eas. <span class="Versetto" id="DN8_11">11&#160;</span>Et usque ad principem fortitudinis magnificatum est: et ab eo tulit juge sacrificium, et dejecit locum sanctificationis ejus. <span class="Versetto" id="DN8_12">12&#160;</span>Robur autem datum est ei contra juge sacrificium propter peccata: et prosternetur veritas in terra, et faciet, et prosperabitur. <span class="Versetto" id="DN8_13">13&#160;</span>Et audivi unum de sanctis loquentem: et dixit unus sanctus alteri nescio cui loquenti: Usquequo visio, et juge sacrificium, et peccatum desolationis quæ facta est: et sanctuarium, et fortitudo conculcabitur? <span class="Versetto" id="DN8_14">14&#160;</span>Et dixit ei: Usque ad vesperam et mane, dies duo millia trecenti: et mundabitur sanctuarium. <span class="Versetto" id="DN8_15">15&#160;</span>Factum est autem cum viderem ego Daniel visionem, et quærerem intelligentiam: ecce stetit in conspectu meo quasi species viri. <span class="Versetto" id="DN8_16">16&#160;</span>Et audivi vocem viri inter Ulai: et clamavit, et ait: Gabriel, fac intelligere istam visionem. <span class="Versetto" id="DN8_17">17&#160;</span>Et venit, et stetit juxta ubi ego stabam: cumque venisset, pavens corrui in faciem meam: et ait ad me: Intellige, fili hominis, quoniam in tempore finis complebitur visio. <span class="Versetto" id="DN8_18">18&#160;</span>Cumque loqueretur ad me, collapsus sum pronus in terram: et tetigit me, et statuit me in gradu meo, <span class="Versetto" id="DN8_19">19&#160;</span>dixitque mihi: Ego ostendam tibi quæ futura sunt in novissimo maledictionis: quoniam habet tempus finem suum. <span class="Versetto" id="DN8_20">20&#160;</span>Aries, quem vidisti habere cornua, rex Medorum est atque Persarum. <span class="Versetto" id="DN8_21">21&#160;</span>Porro hircus caprarum, rex Græcorum est; et cornu grande, quod erat inter oculos ejus, ipse est rex primus. <span class="Versetto" id="DN8_22">22&#160;</span>Quod autem fracto illo surrexerunt quatuor pro eo: quatuor reges de gente ejus consurgent, sed non in fortitudine ejus. <span class="Versetto" id="DN8_23">23&#160;</span>Et post regnum eorum, cum creverint iniquitates, consurget rex impudens facie, et intelligens propositiones; <span class="Versetto" id="DN8_24">24&#160;</span>et roborabitur fortitudo ejus, sed non in viribus suis: et supra quam credi potest, universa vastabit, et prosperabitur, et faciet. Et interficiet robustos, et populum sanctorum <span class="Versetto" id="DN8_25">25&#160;</span>secundum voluntatem suam, et dirigetur dolus in manu ejus: et cor suum magnificabit, et in copia rerum omnium occidet plurimos: et contra principem principum consurget, et sine manu conteretur. <span class="Versetto" id="DN8_26">26&#160;</span>Et visio vespere et mane, quæ dicta est, vera est: tu ergo visionem signa, quia post multos dies erit. <span class="Versetto" id="DN8_27">27&#160;</span>Et ego Daniel langui, et ægrotavi per dies: cumque surrexissem, faciebam opera regis, et stupebam ad visionem, et non erat qui interpretaretur.</p>

  <p class='pT4' id='DN9_0'>9</p>

  <p class='Normale'><span class="Versetto" id="DN9_1">1&#160;</span>In anno primo Darii filii Assueri de semine Medorum, qui imperavit super regnum Chaldæorum, <span class="Versetto" id="DN9_2">2&#160;</span>anno uno regni ejus, ego Daniel intellexi in libris numerum annorum, de quo factus est sermo Domini ad Jeremiam prophetam, ut complerentur desolationis Jerusalem septuaginta anni. <span class="Versetto" id="DN9_3">3&#160;</span>Et posui faciem meam ad Dominum Deum meum rogare et deprecari in jejuniis, sacco, et cinere. <span class="Versetto" id="DN9_4">4&#160;</span>Et oravi Dominum Deum meum, et confessus sum, et dixi: Obsecro, Domine Deus magne et terribilis, custodiens pactum, et misericordiam diligentibus te, et custodientibus mandata tua: <span class="Versetto" id="DN9_5">5&#160;</span>peccavimus, iniquitatem fecimus, impie egimus, et recessimus: et declinavimus a mandatis tuis ac judiciis. <span class="Versetto" id="DN9_6">6&#160;</span>Non obedivimus servis tuis prophetis, qui locuti sunt in nomine tuo regibus nostris, principibus nostris, patribus nostris, omnique populo terræ. <span class="Versetto" id="DN9_7">7&#160;</span>Tibi, Domine, justitia: nobis autem confusio faciei, sicut est hodie viro Juda, et habitatoribus Jerusalem, et omni Israël, his qui prope sunt, et his qui procul in universis terris, ad quas ejecisti eos propter iniquitates eorum, in quibus peccaverunt in te. <span class="Versetto" id="DN9_8">8&#160;</span>Domine, nobis confusio faciei, regibus nostris, principibus nostris, et patribus nostris, qui peccaverunt. <span class="Versetto" id="DN9_9">9&#160;</span>Tibi autem Domino Deo nostro misericordia et propitiatio, quia recessimus a te, <span class="Versetto" id="DN9_10">10&#160;</span>et non audivimus vocem Domini Dei nostri ut ambularemus in lege ejus, quam posuit nobis per servos suos prophetas. <span class="Versetto" id="DN9_11">11&#160;</span>Et omnis Israël prævaricati sunt legem tuam, et declinaverunt ne audirent vocem tuam: et stillavit super nos maledictio et detestatio quæ scripta est in libro Moysi servi Dei, quia peccavimus ei. <span class="Versetto" id="DN9_12">12&#160;</span>Et statuit sermones suos, quos locutus est super nos et super principes nostros, qui judicaverunt nos, ut superinduceret in nos magnum malum, quale numquam fuit sub omni cælo, secundum quod factum est in Jerusalem. <span class="Versetto" id="DN9_13">13&#160;</span>Sicut scriptum est in lege Moysi, omne malum hoc venit super nos: et non rogavimus faciem tuam, Domine Deus noster, ut reverteremur ab iniquitatibus nostris, et cogitaremus veritatem tuam. <span class="Versetto" id="DN9_14">14&#160;</span>Et vigilavit Dominus super malitiam, et adduxit eam super nos. Justus Dominus Deus noster in omnibus operibus suis, quæ fecit: non enim audivimus vocem ejus. <span class="Versetto" id="DN9_15">15&#160;</span>Et nunc Domine Deus noster, qui eduxisti populum tuum de terra Ægypti in manu forti, et fecisti tibi nomen secundum diem hanc: peccavimus, iniquitatem fecimus. <span class="Versetto" id="DN9_16">16&#160;</span>Domine, in omnem justitiam tuam avertatur, obsecro, ira tua et furor tuus a civitate tua Jerusalem, et monte sancto tuo. Propter peccata enim nostra, et iniquitates patrum nostrorum, Jerusalem et populus tuus in opprobrium sunt omnibus per circuitum nostrum. <span class="Versetto" id="DN9_17">17&#160;</span>Nunc ergo exaudi, Deus noster, orationem servi tui, et preces ejus: et ostende faciem tuam super sanctuarium tuum, quod desertum est propter temetipsum. <span class="Versetto" id="DN9_18">18&#160;</span>Inclina, Deus meus, aurem tuam, et audi: aperi oculos tuos, et vide desolationem nostram, et civitatem super quam invocatum est nomen tuum: neque enim in justificationibus nostris prosternimus preces ante faciem tuam, sed in miserationibus tuis multis. <span class="Versetto" id="DN9_19">19&#160;</span>Exaudi, Domine; placare Domine: attende et fac: ne moreris propter temetipsum, Deus meus, quia nomen tuum invocatum est super civitatem et super populum tuum. <span class="Versetto" id="DN9_20">20&#160;</span>Cumque adhuc loquerer, et orarem, et confiterer peccata mea, et peccata populi mei Israël, et prosternerem preces meas in conspectu Dei mei, pro monte sancto Dei mei: <span class="Versetto" id="DN9_21">21&#160;</span>adhuc me loquente in oratione, ecce vir Gabriel, quem videram in visione a principio, cito volans tetigit me in tempore sacrificii vespertini. <span class="Versetto" id="DN9_22">22&#160;</span>Et docuit me, et locutus est mihi, dixitque: Daniel, nunc egressus sum ut docerem te, et intelligeres. <span class="Versetto" id="DN9_23">23&#160;</span>Ab exordio precum tuarum egressus est sermo: ego autem veni ut indicarem tibi, quia vir desideriorum es: tu ergo animadverte sermonem, et intellige visionem. <span class="Versetto" id="DN9_24">24&#160;</span>Septuaginta hebdomades abbreviatæ sunt super populum tuum et super urbem sanctam tuam, ut consummetur prævaricatio, et finem accipiat peccatum, et deleatur iniquitas, et adducatur justitia sempiterna, et impleatur visio et prophetia, et ungatur Sanctus sanctorum. <span class="Versetto" id="DN9_25">25&#160;</span>Scito ergo, et animadverte: ab exitu sermonis, ut iterum ædificetur Jerusalem, usque ad christum ducem, hebdomades septem, et hebdomades sexaginta duæ erunt: et rursum ædificabitur platea, et muri in angustia temporum. <span class="Versetto" id="DN9_26">26&#160;</span>Et post hebdomades sexaginta duas occidetur christus: et non erit ejus populus qui eum negaturus est. Et civitatem et sanctuarium dissipabit populus cum duce venturo: et finis ejus vastitas, et post finem belli statuta desolatio. <span class="Versetto" id="DN9_27">27&#160;</span>Confirmabit autem pactum multis hebdomada una: et in dimidio hebdomadis deficiet hostia et sacrificium: et erit in templo abominatio desolationis: et usque ad consummationem et finem perseverabit desolatio.</p>

  <p class='pT4' id='DN10_0'>10</p>

  <p class='Normale'><span class="Versetto" id="DN10_1">1&#160;</span>Anno tertio Cyri regis Persarum, verbum revelatum est Danieli cognomento Baltassar, et verbum verum, et fortitudo magna: intellexitque sermonem: intelligentia enim est opus in visione. <span class="Versetto" id="DN10_2">2&#160;</span>In diebus illis ego Daniel lugebam trium hebdomadarum diebus: <span class="Versetto" id="DN10_3">3&#160;</span>panem desiderabilem non comedi, et caro et vinum non introierunt in os meum, sed neque unguento unctus sum, donec complerentur trium hebdomadarum dies. <span class="Versetto" id="DN10_4">4&#160;</span>Die autem vigesima et quarta mensis primi, eram juxta fluvium magnum, qui est Tigris. <span class="Versetto" id="DN10_5">5&#160;</span>Et levavi oculos meos, et vidi: et ecce vir unus vestitus lineis, et renes ejus accincti auro obrizo: <span class="Versetto" id="DN10_6">6&#160;</span>et corpus ejus quasi chrysolithus, et facies ejus velut species fulguris, et oculi ejus ut lampas ardens: et brachia ejus, et quæ deorsum sunt usque ad pedes, quasi species æris candentis: et vox sermonum ejus ut vox multitudinis. <span class="Versetto" id="DN10_7">7&#160;</span>Vidi autem ego Daniel solus visionem: porro viri qui erant mecum non viderunt, sed terror nimius irruit super eos, et fugerunt in absconditum. <span class="Versetto" id="DN10_8">8&#160;</span>Ego autem relictus solus vidi visionem grandem hanc: et non remansit in me fortitudo, sed et species mea immutata est in me, et emarcui, nec habui quidquam virium. <span class="Versetto" id="DN10_9">9&#160;</span>Et audivi vocem sermonum ejus: et audiens jacebam consternatus super faciem meam, et vultus meus hærebat terræ. <span class="Versetto" id="DN10_10">10&#160;</span>Et ecce manus tetigit me, et erexit me super genua mea, et super articulos manuum mearum. <span class="Versetto" id="DN10_11">11&#160;</span>Et dixit ad me: Daniel vir desideriorum, intellige verba quæ ego loquor ad te, et sta in gradu tuo: nunc enim sum missus ad te. Cumque dixisset mihi sermonem istum, steti tremens. <span class="Versetto" id="DN10_12">12&#160;</span>Et ait ad me: Noli metuere, Daniel: quia ex die primo, quo posuisti cor tuum ad intelligendum ut te affligeres in conspectu Dei tui, exaudita sunt verba tua: et ego veni propter sermones tuos. <span class="Versetto" id="DN10_13">13&#160;</span>Princeps autem regni Persarum restitit mihi viginti et uno diebus: et ecce Michaël, unus de principibus primis, venit in adjutorium meum, et ego remansi ibi juxta regem Persarum. <span class="Versetto" id="DN10_14">14&#160;</span>Veni autem ut docerem te quæ ventura sunt populo tuo in novissimis diebus, quoniam adhuc visio in dies. <span class="Versetto" id="DN10_15">15&#160;</span>Cumque loqueretur mihi hujuscemodi verbis, dejeci vultum meum ad terram, et tacui. <span class="Versetto" id="DN10_16">16&#160;</span>Et ecce quasi similitudo filii hominis tetigit labia mea: et aperiens os meum locutus sum, et dixi ad eum, qui stabat contra me: Domine mi, in visione tua dissolutæ sunt compages meæ, et nihil in me remansit virium. <span class="Versetto" id="DN10_17">17&#160;</span>Et quomodo poterit servus domini mei loqui cum domino meo? nihil enim in me remansit virium, sed et halitus meus intercluditur. <span class="Versetto" id="DN10_18">18&#160;</span>Rursum ergo tetigit me quasi visio hominis, et confortavit me, <span class="Versetto" id="DN10_19">19&#160;</span>et dixit: Noli timere, vir desideriorum: pax tibi: confortare, et esto robustus. Cumque loqueretur mecum, convalui, et dixi: Loquere, domine mi, quia confortasti me. <span class="Versetto" id="DN10_20">20&#160;</span>Et ait: Numquid scis quare venerim ad te? et nunc revertar ut prælier adversum principem Persarum. Cum ego egrederer, apparuit princeps Græcorum veniens. <span class="Versetto" id="DN10_21">21&#160;</span>Verumtamen annuntiabo tibi quod expressum est in scriptura veritatis: et nemo est adjutor meus in omnibus his, nisi Michaël princeps vester.</p>

  <p class='pT4' id='DN11_0'>11</p>

  <p class='Normale'><span class="Versetto" id="DN11_1">1&#160;</span>Ego autem ab anno primo Darii Medi stabam ut confortaretur et roboraretur. <span class="Versetto" id="DN11_2">2&#160;</span>Et nunc veritatem annuntiabo tibi. Ecce adhuc tres reges stabunt in Perside, et quartus ditabitur opibus nimiis super omnes: et cum invaluerit divitiis suis, concitabit omnes adversum regnum Græciæ. <span class="Versetto" id="DN11_3">3&#160;</span>Surget vero rex fortis, et dominabitur potestate multa, et faciet quod placuerit ei. <span class="Versetto" id="DN11_4">4&#160;</span>Et cum steterit, conteretur regnum ejus, et dividetur in quatuor ventos cæli: sed non in posteros ejus, neque secundum potentiam illius, qua dominatus est: lacerabitur enim regnum ejus etiam in externos, exceptis his. <span class="Versetto" id="DN11_5">5&#160;</span>Et confortabitur rex austri: et de principibus ejus prævalebit super eum, et dominabitur ditione: multa enim dominatio ejus. <span class="Versetto" id="DN11_6">6&#160;</span>Et post finem annorum fœderabuntur: filiaque regis austri veniet ad regem aquilonis facere amicitiam, et non obtinebit fortitudinem brachii, nec stabit semen ejus: et tradetur ipsa, et qui adduxerunt eam adolescentes ejus, et qui confortabant eam in temporibus. <span class="Versetto" id="DN11_7">7&#160;</span>Et stabit de germine radicum ejus plantatio: et veniet cum exercitu, et ingredietur provinciam regis aquilonis: et abutetur eis, et obtinebit. <span class="Versetto" id="DN11_8">8&#160;</span>Insuper et deos eorum, et sculptilia, vasa quoque pretiosa argenti et auri, captiva ducet in Ægyptum: ipse prævalebit adversus regem aquilonis. <span class="Versetto" id="DN11_9">9&#160;</span>Et intrabit in regnum rex austri, et revertetur ad terram suam. <span class="Versetto" id="DN11_10">10&#160;</span>Filii autem ejus provocabuntur, et congregabunt multitudinem exercituum plurimorum: et veniet properans, et inundans: et revertetur, et concitabitur, et congredietur cum robore ejus. <span class="Versetto" id="DN11_11">11&#160;</span>Et provocatus rex austri egredietur, et pugnabit adversus regem aquilonis, et præparabit multitudinem nimiam, et dabitur multitudo in manu ejus. <span class="Versetto" id="DN11_12">12&#160;</span>Et capiet multitudinem, et exaltabitur cor ejus, et dejiciet multa millia, sed non prævalebit. <span class="Versetto" id="DN11_13">13&#160;</span>Convertetur enim rex aquilonis, et præparabit multitudinem multo majorem quam prius: et in fine temporum annorumque veniet properans cum exercitu magno, et opibus nimiis. <span class="Versetto" id="DN11_14">14&#160;</span>Et in temporibus illis multi consurgent adversus regem austri: filii quoque prævaricatorum populi tui extollentur ut impleant visionem, et corruent. <span class="Versetto" id="DN11_15">15&#160;</span>Et venit rex aquilonis, et comportabit aggerem, et capiet urbes munitissimas: et brachia austri non sustinebunt, et consurgent electi ejus ad resistendum, et non erit fortitudo. <span class="Versetto" id="DN11_16">16&#160;</span>Et faciet veniens super eum juxta placitum suum, et non erit qui stet contra faciem ejus: et stabit in terra inclyta, et consumetur in manu ejus. <span class="Versetto" id="DN11_17">17&#160;</span>Et ponet faciem suam ut veniat ad tenendum universum regnum ejus, et recta faciet cum eo: et filiam feminarum dabit ei, ut evertat illud: et non stabit, nec illius erit. <span class="Versetto" id="DN11_18">18&#160;</span>Et convertet faciem suam ad insulas, et capiet multas: et cessare faciet principem opprobrii sui, et opprobrium ejus convertetur in eum. <span class="Versetto" id="DN11_19">19&#160;</span>Et convertet faciem suam ad imperium terræ suæ, et impinget, et corruet, et non invenietur. <span class="Versetto" id="DN11_20">20&#160;</span>Et stabit in loco ejus vilissimus, et indignus decore regio: et in paucis diebus conteretur, non in furore, nec in prælio. <span class="Versetto" id="DN11_21">21&#160;</span>Et stabit in loco ejus despectus, et non tribuetur ei honor regius: et veniet clam, et obtinebit regnum in fraudulentia. <span class="Versetto" id="DN11_22">22&#160;</span>Et brachia pugnantis expugnabuntur a facie ejus, et conterentur: insuper et dux fœderis. <span class="Versetto" id="DN11_23">23&#160;</span>Et post amicitias, cum eo faciet dolum: et ascendet, et superabit in modico populo. <span class="Versetto" id="DN11_24">24&#160;</span>Et abundantes, et uberes urbes ingredietur: et faciet quæ non fecerunt patres ejus, et patres patrum ejus: rapinas, et prædam, et divitias eorum dissipabit, et contra firmissimas cogitationes inibit: et hoc usque ad tempus. <span class="Versetto" id="DN11_25">25&#160;</span>Et concitabitur fortitudo ejus, et cor ejus adversum regem austri in exercitu magno: et rex austri provocabitur ad bellum multis auxiliis, et fortibus nimis: et non stabunt, quia inibunt adversus eum consilia. <span class="Versetto" id="DN11_26">26&#160;</span>Et comedentes panem cum eo, conterent illum, exercitusque ejus opprimetur: et cadent interfecti plurimi. <span class="Versetto" id="DN11_27">27&#160;</span>Duorum quoque regum cor erit ut malefaciant, et ad mensam unam mendacium loquentur: et non proficient, quia adhuc finis in aliud tempus. <span class="Versetto" id="DN11_28">28&#160;</span>Et revertetur in terram suam cum opibus multis: et cor ejus adversum testamentum sanctum, et faciet, et revertetur in terram suam. <span class="Versetto" id="DN11_29">29&#160;</span>Statuto tempore revertetur, et veniet ad austrum: et non erit priori simile novissimum. <span class="Versetto" id="DN11_30">30&#160;</span>Et venient super eum trieres, et Romani: et percutietur, et revertetur, et indignabitur contra testamentum sanctuarii, et faciet: reverteturque, et cogitabit adversum eos qui dereliquerunt testamentum sanctuarii. <span class="Versetto" id="DN11_31">31&#160;</span>Et brachia ex eo stabunt, et polluent sanctuarium fortitudinis, et auferent juge sacrificium: et dabunt abominationem in desolationem. <span class="Versetto" id="DN11_32">32&#160;</span>Et impii in testamentum simulabunt fraudulenter: populus autem sciens Deum suum, obtinebit, et faciet. <span class="Versetto" id="DN11_33">33&#160;</span>Et docti in populo docebunt plurimos: et ruent in gladio, et in flamma, et in captivitate, et in rapina dierum. <span class="Versetto" id="DN11_34">34&#160;</span>Cumque corruerint, sublevabuntur auxilio parvulo: et applicabuntur eis plurimi fraudulenter. <span class="Versetto" id="DN11_35">35&#160;</span>Et de eruditis ruent, ut conflentur, et eligantur, et dealbentur usque ad tempus præfinitum: quia adhuc aliud tempus erit. <span class="Versetto" id="DN11_36">36&#160;</span>Et faciet juxta voluntatem suam rex, et elevabitur, et magnificabitur adversus omnem deum: et adversus Deum deorum loquetur magnifica, et dirigetur, donec compleatur iracundia: perpetrata quippe est definitio. <span class="Versetto" id="DN11_37">37&#160;</span>Et Deum patrum suorum non reputabit: et erit in concupiscentiis feminarum, nec quemquam deorum curabit, quia adversum universa consurget. <span class="Versetto" id="DN11_38">38&#160;</span>Deum autem Maozim in loco suo venerabitur: et deum, quem ignoraverunt patres ejus, colet auro, et argento, et lapide pretioso, rebusque pretiosis. <span class="Versetto" id="DN11_39">39&#160;</span>Et faciet ut muniat Maozim cum deo alieno, quem cognovit, et multiplicabit gloriam, et dabit eis potestatem in multis, et terram dividet gratuito. <span class="Versetto" id="DN11_40">40&#160;</span>Et in tempore præfinito præliabitur adversus eum rex austri, et quasi tempestas veniet contra illum rex aquilonis in curribus, et in equitibus, et in classe magna, et ingredietur terras, et conteret, et pertransiet. <span class="Versetto" id="DN11_41">41&#160;</span>Et introibit in terram gloriosam, et multæ corruent: hæ autem solæ salvabuntur de manu ejus, Edom, et Moab, et principium filiorum Ammon. <span class="Versetto" id="DN11_42">42&#160;</span>Et mittet manum suam in terras: et terra Ægypti non effugiet. <span class="Versetto" id="DN11_43">43&#160;</span>Et dominabitur thesaurorum auri, et argenti, et in omnibus pretiosis Ægypti: per Libyam quoque, et Æthiopiam transibit. <span class="Versetto" id="DN11_44">44&#160;</span>Et fama turbabit eum ab oriente et ab aquilone: et veniet in multitudine magna ut conterat et interficiat plurimos. <span class="Versetto" id="DN11_45">45&#160;</span>Et figet tabernaculum suum Apadno inter maria, super montem inclytum et sanctum: et veniet usque ad summitatem ejus, et nemo auxiliabitur ei.</p>

  <p class='pT4' id='DN12_0'>12</p>

  <p class='Normale'><span class="Versetto" id="DN12_1">1&#160;</span>In tempore autem illo consurget Michaël princeps magnus, qui stat pro filiis populi tui: et veniet tempus quale non fuit ab eo ex quo gentes esse cœperunt usque ad tempus illud. Et in tempore illo salvabitur populus tuus, omnis qui inventus fuerit scriptus in libro. <span class="Versetto" id="DN12_2">2&#160;</span>Et multi de his qui dormiunt in terræ pulvere evigilabunt, alii in vitam æternam, et alii in opprobrium ut videant semper. <span class="Versetto" id="DN12_3">3&#160;</span>Qui autem docti fuerint, fulgebunt quasi splendor firmamenti: et qui ad justitiam erudiunt multos, quasi stellæ in perpetuas æternitates. <span class="Versetto" id="DN12_4">4&#160;</span>Tu autem Daniel, claude sermones, et signa librum usque ad tempus statutum: plurimi pertransibunt, et multiplex erit scientia. <span class="Versetto" id="DN12_5">5&#160;</span>Et vidi ego Daniel, et ecce quasi duo alii stabant: unus hinc super ripam fluminis, et alius inde ex altera ripa fluminis. <span class="Versetto" id="DN12_6">6&#160;</span>Et dixi viro qui erat indutus lineis, qui stabat super aquas fluminis: Usquequo finis horum mirabilium? <span class="Versetto" id="DN12_7">7&#160;</span>Et audivi virum qui indutus erat lineis, qui stabat super aquas fluminis, cum elevasset dexteram et sinistram suam in cælum, et jurasset per viventem in æternum, quia in tempus, et tempora, et dimidium temporis. Et cum completa fuerit dispersio manus populi sancti, complebuntur universa hæc. <span class="Versetto" id="DN12_8">8&#160;</span>Et ego audivi, et non intellexi. Et dixi: Domine mi, quid erit post hæc? <span class="Versetto" id="DN12_9">9&#160;</span>Et ait: Vade, Daniel, quia clausi sunt signatique sermones usque ad præfinitum tempus. <span class="Versetto" id="DN12_10">10&#160;</span>Eligentur, et dealbabuntur, et quasi ignis probabuntur multi: et impie agent impii, neque intelligent omnes impii: porro docti intelligent. <span class="Versetto" id="DN12_11">11&#160;</span>Et a tempore cum ablatum fuerit juge sacrificium, et posita fuerit abominatio in desolationem, dies mille ducenti nonaginta. <span class="Versetto" id="DN12_12">12&#160;</span>Beatus qui exspectat, et pervenit usque ad dies mille trecentos triginta quinque. <span class="Versetto" id="DN12_13">13&#160;</span>Tu autem vade ad præfinitum: et requiesces, et stabis in sorte tua in finem dierum.</p>

  <p class='pT4' id='DN13_0'>13</p>

  <p class='Normale'><span class="Versetto" id="DN13_1">1&#160;</span>Et erat vir habitans in Babylone, et nomen ejus Joakim: <span class="Versetto" id="DN13_2">2&#160;</span>et accepit uxorem nomine Susannam, filiam Helciæ, pulchram nimis, et timentem Deum: <span class="Versetto" id="DN13_3">3&#160;</span>parentes enim illius, cum essent justi, erudierunt filiam suam secundum legem Moysi. <span class="Versetto" id="DN13_4">4&#160;</span>Erat autem Joakim dives valde, et erat ei pomarium vicinum domui suæ: et ad ipsum confluebant Judæi, eo quod esset honorabilior omnium. <span class="Versetto" id="DN13_5">5&#160;</span>Et constituti sunt de populo duo senes judices in illo anno, de quibus locutus est Dominus: Quia egressa est iniquitas de Babylone a senioribus judicibus, qui videbantur regere populum. <span class="Versetto" id="DN13_6">6&#160;</span>Isti frequentabant domum Joakim, et veniebant ad eos omnes qui habebant judicia. <span class="Versetto" id="DN13_7">7&#160;</span>Cum autem populus revertisset per meridiem, ingrediebatur Susanna, et deambulabat in pomario viri sui. <span class="Versetto" id="DN13_8">8&#160;</span>Et videbant eam senes quotidie ingredientem et deambulantem, et exarserunt in concupiscentiam ejus: <span class="Versetto" id="DN13_9">9&#160;</span>et everterunt sensum suum, et declinaverunt oculos suos ut non viderent cælum, neque recordarentur judiciorum justorum. <span class="Versetto" id="DN13_10">10&#160;</span>Erant ergo ambo vulnerati amore ejus, nec indicaverunt sibi vicissim dolorem suum: <span class="Versetto" id="DN13_11">11&#160;</span>erubescebant enim indicare sibi concupiscentiam suam, volentes concumbere cum ea. <span class="Versetto" id="DN13_12">12&#160;</span>Et observabant quotidie sollicitius videre eam. Dixitque alter ad alterum: <span class="Versetto" id="DN13_13">13&#160;</span>Eamus domum, quia hora prandii est. Et egressi, recesserunt a se. <span class="Versetto" id="DN13_14">14&#160;</span>Cumque revertissent, venerunt in unum: et sciscitantes ab invicem causam, confessi sunt concupiscentiam suam: et tunc in communi statuerunt tempus quando eam possent invenire solam. <span class="Versetto" id="DN13_15">15&#160;</span>Factum est autem, cum observarent diem aptum, ingressa est aliquando sicut heri et nudiustertius, cum duabus solis puellis, voluitque lavari in pomario: æstus quippe erat: <span class="Versetto" id="DN13_16">16&#160;</span>et non erat ibi quisquam, præter duos senes absconditos, et contemplantes eam. <span class="Versetto" id="DN13_17">17&#160;</span>Dixit ergo puellis: Afferte mihi oleum, et smigmata, et ostia pomarii claudite, ut laver. <span class="Versetto" id="DN13_18">18&#160;</span>Et fecerunt sicut præceperat: clauseruntque ostia pomarii, et egressæ sunt per posticum ut afferrent quæ jusserat; nesciebantque senes intus esse absconditos. <span class="Versetto" id="DN13_19">19&#160;</span>Cum autem egressæ essent puellæ, surrexerunt duo senes, et accurrerunt ad eam, et dixerunt: <span class="Versetto" id="DN13_20">20&#160;</span>Ecce ostia pomarii clausa sunt, et nemo nos videt, et nos in concupiscentia tui sumus: quam ob rem assentire nobis, et commiscere nobiscum. <span class="Versetto" id="DN13_21">21&#160;</span>Quod si nolueris, dicemus contra te testimonium, quod fuerit tecum juvenis, et ob hanc causam emiseris puellas a te. <span class="Versetto" id="DN13_22">22&#160;</span>Ingemuit Susanna, et ait: Angustiæ sunt mihi undique: si enim hoc egero, mors mihi est: si autem non egero, non effugiam manus vestras. <span class="Versetto" id="DN13_23">23&#160;</span>Sed melius est mihi absque opere incidere in manus vestras, quam peccare in conspectu Domini. <span class="Versetto" id="DN13_24">24&#160;</span>Et exclamavit voce magna Susanna: exclamaverunt autem et senes adversus eam. <span class="Versetto" id="DN13_25">25&#160;</span>Et cucurrit unus ad ostia pomarii, et aperuit. <span class="Versetto" id="DN13_26">26&#160;</span>Cum ergo audissent clamorem famuli domus in pomario, irruerunt per posticum ut viderent quidnam esset. <span class="Versetto" id="DN13_27">27&#160;</span>Postquam autem senes locuti sunt, erubuerunt servi vehementer, quia numquam dictus fuerat sermo hujuscemodi de Susanna. Et facta est dies crastina. <span class="Versetto" id="DN13_28">28&#160;</span>Cumque venisset populus ad Joakim virum ejus, venerunt et duo presbyteri, pleni iniqua cogitatione adversus Susannam ut interficerent eam. <span class="Versetto" id="DN13_29">29&#160;</span>Et dixerunt coram populo: Mittite ad Susannam filiam Helciæ uxorem Joakim. Et statim miserunt. <span class="Versetto" id="DN13_30">30&#160;</span>Et venit cum parentibus, et filiis, et universis cognatis suis. <span class="Versetto" id="DN13_31">31&#160;</span>Porro Susanna erat delicata nimis, et pulchra specie. <span class="Versetto" id="DN13_32">32&#160;</span>At iniqui illi jusserunt ut discooperiretur (erat enim cooperta), ut vel sic satiarentur decore ejus. <span class="Versetto" id="DN13_33">33&#160;</span>Flebant igitur sui, et omnes qui noverant eam. <span class="Versetto" id="DN13_34">34&#160;</span>Consurgentes autem duo presbyteri in medio populi, posuerunt manus suas super caput ejus. <span class="Versetto" id="DN13_35">35&#160;</span>Quæ flens suspexit ad cælum: erat enim cor ejus fiduciam habens in Domino. <span class="Versetto" id="DN13_36">36&#160;</span>Et dixerunt presbyteri: Cum deambularemus in pomario soli, ingressa est hæc cum duabus puellis: et clausit ostia pomarii, et dimisit a se puellas. <span class="Versetto" id="DN13_37">37&#160;</span>Venitque ad eam adolescens, qui erat absconditus, et concubuit cum ea. <span class="Versetto" id="DN13_38">38&#160;</span>Porro nos cum essemus in angulo pomarii, videntes iniquitatem, cucurrimus ad eos, et vidimus eos pariter commisceri. <span class="Versetto" id="DN13_39">39&#160;</span>Et illum quidem non quivimus comprehendere, quia fortior nobis erat, et apertis ostiis exilivit: <span class="Versetto" id="DN13_40">40&#160;</span>hanc autem cum apprehendissemus, interrogavimus, quisnam esset adolescens, et noluit indicare nobis: hujus rei testes sumus. <span class="Versetto" id="DN13_41">41&#160;</span>Credidit eis multitudo quasi senibus et judicibus populi, et condemnaverunt eam ad mortem. <span class="Versetto" id="DN13_42">42&#160;</span>Exclamavit autem voce magna Susanna, et dixit: Deus æterne, qui absconditorum es cognitor, qui nosti omnia antequam fiant, <span class="Versetto" id="DN13_43">43&#160;</span>tu scis quoniam falsum testimonium tulerunt contra me: et ecce morior, cum nihil horum fecerim, quæ isti malitiose composuerunt adversum me. <span class="Versetto" id="DN13_44">44&#160;</span>Exaudivit autem Dominus vocem ejus. <span class="Versetto" id="DN13_45">45&#160;</span>Cumque duceretur ad mortem, suscitavit Dominus spiritum sanctum pueri junioris, cujus nomen Daniel: <span class="Versetto" id="DN13_46">46&#160;</span>et exclamavit voce magna: Mundus ego sum a sanguine hujus. <span class="Versetto" id="DN13_47">47&#160;</span>Et conversus omnis populus ad eum, dixit: Quis est iste sermo, quem tu locutus es? <span class="Versetto" id="DN13_48">48&#160;</span>Qui cum staret in medio eorum, ait: Sic fatui filii Israël, non judicantes, neque quod verum est cognoscentes, condemnastis filiam Israël? <span class="Versetto" id="DN13_49">49&#160;</span>revertimini ad judicium, quia falsum testimonium locuti sunt adversus eam. <span class="Versetto" id="DN13_50">50&#160;</span>Reversus est ergo populus cum festinatione, et dixerunt ei senes: Veni, et sede in medio nostrum, et indica nobis: quia tibi Deus dedit honorem senectutis. <span class="Versetto" id="DN13_51">51&#160;</span>Et dixit ad eos Daniel: Separate illos ab invicem procul, et dijudicabo eos. <span class="Versetto" id="DN13_52">52&#160;</span>Cum ergo divisi essent alter ab altero, vocavit unum de eis, et dixit ad eum: Inveterate dierum malorum, nunc venerunt peccata tua, quæ operabaris prius: <span class="Versetto" id="DN13_53">53&#160;</span>judicans judicia injusta, innocentes opprimens, et dimittens noxios, dicente Domino: Innocentem et justum non interficies. <span class="Versetto" id="DN13_54">54&#160;</span>Nunc ergo, si vidisti eam, dic sub qua arbore videris eos colloquentes sibi. Qui ait: Sub schino. <span class="Versetto" id="DN13_55">55&#160;</span>Dixit autem Daniel: Recte mentitus es in caput tuum: ecce enim angelus Dei, accepta sententia ab eo, scindet te medium. <span class="Versetto" id="DN13_56">56&#160;</span>Et, amoto eo, jussit venire alium, et dixit ei: Semen Chanaan, et non Juda, species decepit te, et concupiscentia subvertit cor tuum: <span class="Versetto" id="DN13_57">57&#160;</span>sic faciebatis filiabus Israël, et illæ timentes loquebantur vobis: sed filia Juda non sustinuit iniquitatem vestram. <span class="Versetto" id="DN13_58">58&#160;</span>Nunc ergo, dic mihi sub qua arbore comprehenderis eos loquentes sibi. Qui ait: Sub prino. <span class="Versetto" id="DN13_59">59&#160;</span>Dixit autem ei Daniel: Recte mentitus es et tu in caput tuum: manet enim angelus Domini, gladium habens, ut secet te medium, et interficiat vos. <span class="Versetto" id="DN13_60">60&#160;</span>Exclamavit itaque omnis cœtus voce magna, et benedixerunt Deum, qui salvat sperantes in se. <span class="Versetto" id="DN13_61">61&#160;</span>Et consurrexerunt adversus duos presbyteros (convicerat enim eos Daniel ex ore suo falsum dixisse testimonium), feceruntque eis sicut male egerant adversus proximum, <span class="Versetto" id="DN13_62">62&#160;</span>ut facerent secundum legem Moysi. Et interfecerunt eos, et salvatus est sanguis innoxius in die illa. <span class="Versetto" id="DN13_63">63&#160;</span>Helcias autem et uxor ejus laudaverunt Deum pro filia sua Susanna cum Joakim marito ejus, et cognatis omnibus, quia non esset inventa in ea res turpis. <span class="Versetto" id="DN13_64">64&#160;</span>Daniel autem factus est magnus in conspectu populi a die illa, et deinceps. <span class="Versetto" id="DN13_65">65&#160;</span>Et rex Astyages appositus est ad patres suos, et suscepit Cyrus Perses regnum ejus.</p>

  <p class='pT4' id='DN14_0'>14</p>

  <p class='Normale'><span class="Versetto" id="DN14_1">1&#160;</span>Erat autem Daniel conviva regis, et honoratus super omnes amicos ejus. <span class="Versetto" id="DN14_2">2&#160;</span>Erat quoque idolum apud Babylonios nomine Bel: et impendebantur in eo per dies singulos similæ artabæ duodecim, et oves quadraginta, vinique amphoræ sex. <span class="Versetto" id="DN14_3">3&#160;</span>Rex quoque colebat eum, et ibat per singulos dies adorare eum: porro Daniel adorabat Deum suum. Dixitque ei rex: Quare non adoras Bel? <span class="Versetto" id="DN14_4">4&#160;</span>Qui respondens ait ei: Quia non colo idola manufacta, sed viventem Deum, qui creavit cælum, et terram, et habet potestatem omnis carnis. <span class="Versetto" id="DN14_5">5&#160;</span>Et dixit rex ad eum: Non videtur tibi esse Bel vivens deus? an non vides quanta comedat et bibat quotidie? <span class="Versetto" id="DN14_6">6&#160;</span>Et ait Daniel arridens: Ne erres, rex: iste enim intrinsecus luteus est, et forinsecus æreus, neque comedit aliquando. <span class="Versetto" id="DN14_7">7&#160;</span>Et iratus rex vocavit sacerdotes ejus, et ait eis: Nisi dixeritis mihi quis est qui comedat impensas has, moriemini. <span class="Versetto" id="DN14_8">8&#160;</span>Si autem ostenderitis quoniam Bel comedat hæc, morietur Daniel, quia blasphemavit in Bel. Et dixit Daniel regi: Fiat juxta verbum tuum. <span class="Versetto" id="DN14_9">9&#160;</span>Erant autem sacerdotes Bel septuaginta, exceptis uxoribus, et parvulis, et filiis. Et venit rex cum Daniele in templum Bel. <span class="Versetto" id="DN14_10">10&#160;</span>Et dixerunt sacerdotes Bel: Ecce nos egredimur foras: et tu, rex, pone escas, et vinum misce, et claude ostium, et signa annulo tuo: <span class="Versetto" id="DN14_11">11&#160;</span>et cum ingressus fueris mane, nisi inveneris omnia comesta a Bel, morte moriemur, vel Daniel qui mentitus est adversum nos. <span class="Versetto" id="DN14_12">12&#160;</span>Contemnebant autem, quia fecerant sub mensa absconditum introitum, et per illum ingrediebantur semper, et devorabant ea. <span class="Versetto" id="DN14_13">13&#160;</span>Factum est igitur postquam egressi sunt illi, rex posuit cibos ante Bel: præcepit Daniel pueris suis, et attulerunt cinerem, et cribravit per totum templum coram rege: et egressi clauserunt ostium, et signantes annulo regis abierunt. <span class="Versetto" id="DN14_14">14&#160;</span>Sacerdotes autem ingressi sunt nocte juxta consuetudinem suam, et uxores et filii eorum, et comederunt omnia, et biberunt. <span class="Versetto" id="DN14_15">15&#160;</span>Surrexit autem rex primo diluculo, et Daniel cum eo. <span class="Versetto" id="DN14_16">16&#160;</span>Et ait rex: Salvane sunt signacula, Daniel? Qui respondit: Salva, rex. <span class="Versetto" id="DN14_17">17&#160;</span>Statimque cum aperuisset ostium, intuitus rex mensam, exclamavit voce magna: Magnus es, Bel, et non est apud te dolus quisquam. <span class="Versetto" id="DN14_18">18&#160;</span>Et risit Daniel, et tenuit regem ne ingrederetur intro: et dixit: Ecce pavimentum: animadverte cujus vestigia sint hæc. <span class="Versetto" id="DN14_19">19&#160;</span>Et dixit rex: Video vestigia virorum, et mulierum, et infantium. Et iratus est rex. <span class="Versetto" id="DN14_20">20&#160;</span>Tunc apprehendit sacerdotes, et uxores, et filios eorum: et ostenderunt ei abscondita ostiola, per quæ ingrediebantur, et consumebant quæ erant super mensam. <span class="Versetto" id="DN14_21">21&#160;</span>Occidit ergo illos rex, et tradidit Bel in potestatem Danielis: qui subvertit eum, et templum ejus. <span class="Versetto" id="DN14_22">22&#160;</span>Et erat draco magnus in loco illo, et colebant eum Babylonii. <span class="Versetto" id="DN14_23">23&#160;</span>Et dixit rex Danieli: Ecce nunc non potes dicere quia iste non sit deus vivens: adora ergo eum. <span class="Versetto" id="DN14_24">24&#160;</span>Dixitque Daniel: Dominum Deum meum adoro, quia ipse est Deus vivens: iste autem non est deus vivens. <span class="Versetto" id="DN14_25">25&#160;</span>Tu autem, rex, da mihi potestatem, et interficiam draconem absque gladio et fuste. Et ait rex: Do tibi. <span class="Versetto" id="DN14_26">26&#160;</span>Tulit ergo Daniel picem, et adipem, et pilos, et coxit pariter: fecitque massas, et dedit in os draconis, et diruptus est draco. Et dixit: Ecce quem colebatis. <span class="Versetto" id="DN14_27">27&#160;</span>Quod cum audissent Babylonii, indignati sunt vehementer: et congregati adversum regem, dixerunt: Judæus factus est rex: Bel destruxit, draconem interfecit, et sacerdotes occidit. <span class="Versetto" id="DN14_28">28&#160;</span>Et dixerunt cum venissent ad regem: Trade nobis Danielem, alioquin interficiemus te, et domum tuam. <span class="Versetto" id="DN14_29">29&#160;</span>Vidit ergo rex quod irruerent in eum vehementer: et necessitate compulsus, tradidit eis Danielem. <span class="Versetto" id="DN14_30">30&#160;</span>Qui miserunt eum in lacum leonum, et erat ibi diebus sex. <span class="Versetto" id="DN14_31">31&#160;</span>Porro in lacu erant leones septem, et dabantur eis duo corpora quotidie, et duæ oves: et tunc non data sunt eis, ut devorarent Danielem. <span class="Versetto" id="DN14_32">32&#160;</span>Erat autem Habacuc propheta in Judæa, et ipse coxerat pulmentum, et intriverat panes in alveolo: et ibat in campum ut ferret messoribus. <span class="Versetto" id="DN14_33">33&#160;</span>Dixitque angelus Domini ad Habacuc: Fer prandium quod habes in Babylonem Danieli, qui est in lacu leonum. <span class="Versetto" id="DN14_34">34&#160;</span>Et dixit Habacuc: Domine, Babylonem non vidi, et lacum nescio. <span class="Versetto" id="DN14_35">35&#160;</span>Et apprehendit eum angelus Domini in vertice ejus, et portavit eum capillo capitis sui, posuitque eum in Babylone supra lacum in impetu spiritus sui. <span class="Versetto" id="DN14_36">36&#160;</span>Et clamavit Habacuc, dicens: Daniel serve Dei, tolle prandium quod misit tibi Deus. <span class="Versetto" id="DN14_37">37&#160;</span>Et ait Daniel: Recordatus es mei, Deus, et non dereliquisti diligentes te. <span class="Versetto" id="DN14_38">38&#160;</span>Surgensque Daniel comedit. Porro angelus Domini restituit Habacuc confestim in loco suo. <span class="Versetto" id="DN14_39">39&#160;</span>Venit ergo rex die septimo ut lugeret Danielem: et venit ad lacum, et introspexit, et ecce Daniel sedens in medio leonum. <span class="Versetto" id="DN14_40">40&#160;</span>Et exclamavit voce magna rex, dicens: Magnus es, Domine Deus Danielis. Et extraxit eum de lacu leonum. <span class="Versetto" id="DN14_41">41&#160;</span>Porro illos, qui perditionis ejus causa fuerant, intromisit in lacum, et devorati sunt in momento coram eo. <span class="Versetto" id="DN14_42">42&#160;</span>Tunc rex ait: Paveant omnes habitantes in universa terra Deum Danielis: quia ipse est salvator, faciens signa et mirabilia in terra: qui liberavit Danielem de lacu leonum.</p>

  <p class="footnote"></p>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>