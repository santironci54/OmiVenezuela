<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" lang="es">
<head>
  <meta name="viewport" content="width=device-width, initial-scale=1.0"/>
  <title>Vulgata -ACTUUM APOSTOLORUM</title>
  <link href="../styles/epub.css" rel="stylesheet"  type="text/css"/>
</head>

<body class="omi" id="Inizio">
  <p class="pT3but"><a href="../Indice.html" class="butXL">Indice Vulgata</a></p>
  <p class="pT1">ACTUUM APOSTOLORUM</p>

  <div class="divCap"><a href='ACT.xhtml#AC1_0' class="button">1</a><a href='ACT.xhtml#AC2_0' class="button">2</a><a href='ACT.xhtml#AC3_0' class="button">3</a><a href='ACT.xhtml#AC4_0' class="button">4</a><a href='ACT.xhtml#AC5_0' class="button">5</a><a href='ACT.xhtml#AC6_0' class="button">6</a><a href='ACT.xhtml#AC7_0' class="button">7</a><a href='ACT.xhtml#AC8_0' class="button">8</a><a href='ACT.xhtml#AC9_0' class="button">9</a><a href='ACT.xhtml#AC10_0' class="button">10</a><a href='ACT.xhtml#AC11_0' class="button">11</a><a href='ACT.xhtml#AC12_0' class="button">12</a><a href='ACT.xhtml#AC13_0' class="button">13</a><a href='ACT.xhtml#AC14_0' class="button">14</a><a href='ACT.xhtml#AC15_0' class="button">15</a><a href='ACT.xhtml#AC16_0' class="button">16</a><a href='ACT.xhtml#AC17_0' class="button">17</a><a href='ACT.xhtml#AC18_0' class="button">18</a><a href='ACT.xhtml#AC19_0' class="button">19</a><a href='ACT.xhtml#AC20_0' class="button">20</a><a href='ACT.xhtml#AC21_0' class="button">21</a><a href='ACT.xhtml#AC22_0' class="button">22</a><a href='ACT.xhtml#AC23_0' class="button">23</a><a href='ACT.xhtml#AC24_0' class="button">24</a><a href='ACT.xhtml#AC25_0' class="button">25</a><a href='ACT.xhtml#AC26_0' class="button">26</a><a href='ACT.xhtml#AC27_0' class="button">27</a><a href='ACT.xhtml#AC28_0' class="button">28</a></div>

  <p class='main' id='AC0_0'></p>

  <h2>INCIPIT LIBER ACTUUM APOSTOLORUM</h2>

  <p class='pT4' id='AC1_0'>1</p>

  <p class='Normale'><span class="Versetto" id="AC1_1">1&#160;</span>Primum quidem sermonem feci de omnibus, o Theophile, quæ cœpit Jesus facere et docere<a href='#FN1'>*</a> <span class="Versetto" id="AC1_2">2&#160;</span>usque in diem qua præcipiens Apostolis per Spiritum Sanctum, quos elegit, assumptus est:<a href='#FN2'>†</a> <span class="Versetto" id="AC1_3">3&#160;</span>quibus et præbuit seipsum vivum post passionem suam in multis argumentis, per dies quadraginta apparens eis, et loquens de regno Dei.<a href='#FN3'>‡</a> <span class="Versetto" id="AC1_4">4&#160;</span>Et convescens, præcepit eis ab Jerosolymis ne discederent, sed exspectarent promissionem Patris, quam audistis (inquit) per os meum:<a href='#FN4'>§</a> <span class="Versetto" id="AC1_5">5&#160;</span>quia Joannes quidem baptizavit aqua, vos autem baptizabimini Spiritu Sancto non post multos hos dies.<a href='#FN5'>**</a> <span class="Versetto" id="AC1_6">6&#160;</span>Igitur qui convenerant, interrogabant eum, dicentes: Domine, si in tempore hoc restitues regnum Israël? <span class="Versetto" id="AC1_7">7&#160;</span>Dixit autem eis: Non est vestrum nosse tempora vel momenta quæ Pater posuit in sua potestate:<a href='#FN6'>††</a> <span class="Versetto" id="AC1_8">8&#160;</span>sed accipietis virtutem supervenientis Spiritus Sancti in vos, et eritis mihi testes in Jerusalem, et in omni Judæa, et Samaria, et usque ad ultimum terræ.<a href='#FN7'>‡‡</a> <span class="Versetto" id="AC1_9">9&#160;</span>Et cum hæc dixisset, videntibus illis, elevatus est: et nubes suscepit eum ab oculis eorum.<a href='#FN8'>§§</a> <span class="Versetto" id="AC1_10">10&#160;</span>Cumque intuerentur in cælum euntem illum, ecce duo viri astiterunt juxta illos in vestibus albis, <span class="Versetto" id="AC1_11">11&#160;</span>qui et dixerunt: Viri Galilæi, quid statis aspicientes in cælum? Hic Jesus, qui assumptus est a vobis in cælum, sic veniet quemadmodum vidistis eum euntem in cælum.<a href='#FN9'>***</a> <span class="Versetto" id="AC1_12">12&#160;</span>Tunc reversi sunt Jerosolymam a monte qui vocatur Oliveti, qui est juxta Jerusalem, sabbati habens iter.<a href='#FN10'>†††</a> <span class="Versetto" id="AC1_13">13&#160;</span>Et cum introissent in cœnaculum, ascenderunt ubi manebant Petrus, et Joannes, Jacobus, et Andreas, Philippus, et Thomas, Bartholomæus, et Matthæus, Jacobus Alphæi, et Simon Zelotes, et Judas Jacobi.<a href='#FN11'>‡‡‡</a> <span class="Versetto" id="AC1_14">14&#160;</span>Hi omnes erant perseverantes unanimiter in oratione cum mulieribus, et Maria matre Jesu, et fratribus ejus.<a href='#FN12'>§§§</a> <span class="Versetto" id="AC1_15">15&#160;</span>In diebus illis, exsurgens Petrus in medio fratrum, dixit (erat autem turba hominum simul, fere centum viginti): <span class="Versetto" id="AC1_16">16&#160;</span>Viri fratres, oportet impleri Scripturam quam prædixit Spiritus Sanctus per os David de Juda, qui fuit dux eorum qui comprehenderunt Jesum: <span class="Versetto" id="AC1_17">17&#160;</span>qui connumeratus erat in nobis, et sortitus est sortem ministerii hujus. <span class="Versetto" id="AC1_18">18&#160;</span>Et hic quidem possedit agrum de mercede iniquitatis, et suspensus crepuit medius: et diffusa sunt omnia viscera ejus.<a href='#FN13'>*</a> <span class="Versetto" id="AC1_19">19&#160;</span>Et notum factum est omnibus habitantibus Jerusalem, ita ut appellaretur ager ille, lingua eorum, Haceldama, hoc est, ager sanguinis.<a href='#FN14'>†</a> <span class="Versetto" id="AC1_20">20&#160;</span>Scriptum est enim in libro Psalmorum: Fiat commoratio eorum deserta, et non sit qui inhabitet in ea: et episcopatum ejus accipiat alter.<a href='#FN15'>‡</a> <span class="Versetto" id="AC1_21">21&#160;</span>Oportet ergo ex his viris qui nobiscum sunt congregati in omni tempore quo intravit et exivit inter nos Dominus Jesus, <span class="Versetto" id="AC1_22">22&#160;</span>incipiens a baptismate Joannis usque in diem qua assumptus est a nobis, testem resurrectionis ejus nobiscum fieri unum ex istis. <span class="Versetto" id="AC1_23">23&#160;</span>Et statuerunt duos, Joseph, qui vocabatur Barsabas, qui cognominatus est Justus, et Mathiam.<a href='#FN16'>§</a> <span class="Versetto" id="AC1_24">24&#160;</span>Et orantes dixerunt: Tu Domine, qui corda nosti omnium, ostende quem elegeris ex his duobus unum, <span class="Versetto" id="AC1_25">25&#160;</span>accipere locum ministerii hujus et apostolatus, de quo prævaricatus est Judas ut abiret in locum suum. <span class="Versetto" id="AC1_26">26&#160;</span>Et dederunt sortes eis, et cecidit sors super Mathiam: et annumeratus est cum undecim Apostolis.</p>

  <p class='pT4' id='AC2_0'>2</p>

  <p class='Normale'><span class="Versetto" id="AC2_1">1&#160;</span>Et cum complerentur dies Pentecostes, erant omnes pariter in eodem loco:<a href='#FN17'>*</a> <span class="Versetto" id="AC2_2">2&#160;</span>et factus est repente de cælo sonus, tamquam advenientis spiritus vehementis, et replevit totam domum ubi erant sedentes.<a href='#FN18'>†</a> <span class="Versetto" id="AC2_3">3&#160;</span>Et apparuerunt illis dispertitæ linguæ tamquam ignis, seditque supra singulos eorum:<a href='#FN19'>‡</a> <span class="Versetto" id="AC2_4">4&#160;</span>et repleti sunt omnes Spiritu Sancto, et cœperunt loqui variis linguis, prout Spiritus Sanctus dabat eloqui illis.<a href='#FN20'>§</a> <span class="Versetto" id="AC2_5">5&#160;</span>Erant autem in Jerusalem habitantes Judæi, viri religiosi ex omni natione quæ sub cælo est.<a href='#FN21'>**</a> <span class="Versetto" id="AC2_6">6&#160;</span>Facta autem hac voce, convenit multitudo, et mente confusa est, quoniam audiebat unusquisque lingua sua illos loquentes.<a href='#FN22'>††</a> <span class="Versetto" id="AC2_7">7&#160;</span>Stupebant autem omnes, et mirabantur, dicentes: Nonne ecce omnes isti qui loquuntur, Galilæi sunt? <span class="Versetto" id="AC2_8">8&#160;</span>et quomodo nos audivimus unusquisque linguam nostram in qua nati sumus?<a href='#FN23'>‡‡</a> <span class="Versetto" id="AC2_9">9&#160;</span>Parthi, et Medi, et Ælamitæ, et qui habitant Mespotamiam, Judæam, et Cappadociam, Pontum, et Asiam,<a href='#FN24'>§§</a> <span class="Versetto" id="AC2_10">10&#160;</span>Phrygiam, et Pamphyliam, Ægyptum, et partes Libyæ quæ est circa Cyrenen: et advenæ Romani,<a href='#FN25'>***</a> <span class="Versetto" id="AC2_11">11&#160;</span>Judæi quoque, et Proselyti, Cretes, et Arabes: audivimus eos loquentes nostris linguis magnalia Dei. <span class="Versetto" id="AC2_12">12&#160;</span>Stupebant autem omnes, et mirabantur ad invicem, dicentes: Quidnam vult hoc esse? <span class="Versetto" id="AC2_13">13&#160;</span>Alii autem irridentes dicebant: Quia musto pleni sunt isti. <span class="Versetto" id="AC2_14">14&#160;</span>Stans autem Petrus cum undecim, levavit vocem suam, et locutus est eis: Viri Judæi, et qui habitatis Jerusalem universi, hoc vobis notum sit, et auribus percipite verba mea.<a href='#FN26'>†††</a> <span class="Versetto" id="AC2_15">15&#160;</span>Non enim, sicut vos æstimatis, hi ebrii sunt, cum sit hora diei tertia: <span class="Versetto" id="AC2_16">16&#160;</span>sed hoc est quod dictum est per prophetam Joël: <span class="Versetto" id="AC2_17">17&#160;</span>[Et erit in novissimis diebus, dicit Dominus, effundam de Spiritu meo super omnem carnem: et prophetabunt filii vestri et filiæ vestræ, et juvenes vestri visiones videbunt, et seniores vestri somnia somniabunt.<a href='#FN27'>‡‡‡</a> <span class="Versetto" id="AC2_18">18&#160;</span>Et quidem super servos meos, et super ancillas meas, in diebus illis effundam de Spiritu meo, et prophetabunt: <span class="Versetto" id="AC2_19">19&#160;</span>et dabo prodigia in cælo sursum, et signa in terra deorsum, sanguinem, et ignem, et vaporem fumi:<a href='#FN28'>§§§</a> <span class="Versetto" id="AC2_20">20&#160;</span>sol convertetur in tenebras, et luna in sanguinem, antequam veniat dies Domini magnus et manifestus. <span class="Versetto" id="AC2_21">21&#160;</span>Et erit: omnis quicumque invocaverit nomen Domini, salvus erit.] <span class="Versetto" id="AC2_22">22&#160;</span>Viri Israëlitæ, audite verba hæc: Jesum Nazarenum, virum approbatum a Deo in vobis, virtutibus, et prodigiis, et signis, quæ fecit Deus per illum in medio vestri, sicut et vos scitis: <span class="Versetto" id="AC2_23">23&#160;</span>hunc, definito consilio et præscientia Dei traditum, per manus iniquorum affligentes interemistis:<a href='#FN29'>*</a> <span class="Versetto" id="AC2_24">24&#160;</span>quem Deus suscitavit, solutis doloribus inferni, juxta quod impossibile erat teneri illum ab eo.<a href='#FN30'>†</a> <span class="Versetto" id="AC2_25">25&#160;</span>David enim dicit in eum: [Providebam Dominum in conspectu meo semper: quoniam a dextris est mihi, ne commovear:<a href='#FN31'>‡</a> <span class="Versetto" id="AC2_26">26&#160;</span>propter hoc lætatum est cor meum, et exsultavit lingua mea, insuper et caro mea requiescet in spe:<a href='#FN32'>§</a> <span class="Versetto" id="AC2_27">27&#160;</span>quoniam non derelinques animam meam in inferno, nec dabis sanctum tuum videre corruptionem.<a href='#FN33'>**</a> <span class="Versetto" id="AC2_28">28&#160;</span>Notas mihi fecisti vias vitæ: et replebis me jucunditate cum facie tua.]<a href='#FN34'>††</a> <span class="Versetto" id="AC2_29">29&#160;</span>Viri fratres, liceat audenter dicere ad vos de patriarcha David, quoniam defunctus est, et sepultus: et sepulchrum ejus est apud nos usque in hodiernum diem. <span class="Versetto" id="AC2_30">30&#160;</span>Propheta igitur cum esset, et sciret quia jurejurando jurasset illi Deus de fructu lumbi ejus sedere super sedem ejus: <span class="Versetto" id="AC2_31">31&#160;</span>providens locutus est de resurrectione Christi, quia neque derelictus est in inferno, neque caro ejus vidit corruptionem. <span class="Versetto" id="AC2_32">32&#160;</span>Hunc Jesum resuscitavit Deus, cujus omnes nos testes sumus. <span class="Versetto" id="AC2_33">33&#160;</span>Dextera igitur Dei exaltatus, et promissione Spiritus Sancti accepta a Patre, effudit hunc, quem vos videtis et auditis.<a href='#FN35'>‡‡</a> <span class="Versetto" id="AC2_34">34&#160;</span>Non enim David ascendit in cælum: dixit autem ipse: [Dixit Dominus Domino meo: Sede a dextris meis,<a href='#FN36'>§§</a> <span class="Versetto" id="AC2_35">35&#160;</span>donec ponam inimicos tuos scabellum pedum tuorum.] <span class="Versetto" id="AC2_36">36&#160;</span>Certissime sciat ergo omnis domus Israël, quia et Dominum eum et Christum fecit Deus hunc Jesum, quem vos crucifixistis.<a href='#FN37'>***</a> <span class="Versetto" id="AC2_37">37&#160;</span>His autem auditis, compuncti sunt corde, et dixerunt ad Petrum et ad reliquos Apostolos: Quid faciemus, viri fratres?<a href='#FN38'>†††</a> <span class="Versetto" id="AC2_38">38&#160;</span>Petrus vero ad illos: Pœnitentiam, inquit, agite, et baptizetur unusquisque vestrum in nomine Jesu Christi in remissionem peccatorum vestrorum: et accipietis donum Spiritus Sancti.<a href='#FN39'>‡‡‡</a> <span class="Versetto" id="AC2_39">39&#160;</span>Vobis enim est repromissio, et filiis vestris, et omnibus qui longe sunt, quoscumque advocaverit Dominus Deus noster.<a href='#FN40'>§§§</a> <span class="Versetto" id="AC2_40">40&#160;</span>Aliis etiam verbis plurimis testificatus est, et exhortabatur eos, dicens: Salvamini a generatione ista prava.<a href='#FN41'>*</a> <span class="Versetto" id="AC2_41">41&#160;</span>Qui ergo receperunt sermonem ejus, baptizati sunt: et appositæ sunt in die illa animæ circiter tria millia. <span class="Versetto" id="AC2_42">42&#160;</span>Erant autem perseverantes in doctrina Apostolorum, et communicatione fractionis panis, et orationibus. <span class="Versetto" id="AC2_43">43&#160;</span>Fiebat autem omni animæ timor: multa quoque prodigia et signa per Apostolos in Jerusalem fiebant, et metus erat magnus in universis. <span class="Versetto" id="AC2_44">44&#160;</span>Omnes etiam qui credebant, erant pariter, et habebant omnia communia. <span class="Versetto" id="AC2_45">45&#160;</span>Possessiones et substantias vendebant, et dividebant illa omnibus, prout cuique opus erat. <span class="Versetto" id="AC2_46">46&#160;</span>Quotidie quoque perdurantes unanimiter in templo, et frangentes circa domos panem, sumebant cibum cum exsultatione et simplicitate cordis, <span class="Versetto" id="AC2_47">47&#160;</span>collaudantes Deum et habentes gratiam ad omnem plebem. Dominus autem augebat qui salvi fierent quotidie in idipsum.</p>

  <p class='pT4' id='AC3_0'>3</p>

  <p class='Normale'><span class="Versetto" id="AC3_1">1&#160;</span>Petrus autem et Joannes ascendebant in templum ad horam orationis nonam. <span class="Versetto" id="AC3_2">2&#160;</span>Et quidam vir, qui erat claudus ex utero matris suæ, bajulabatur: quem ponebant quotidie ad portam templi, quæ dicitur Speciosa, ut peteret eleemosynam ab introëuntibus in templum.<a href='#FN42'>*</a> <span class="Versetto" id="AC3_3">3&#160;</span>Is cum vidisset Petrum et Joannem incipientes introire in templum, rogabat ut eleemosynam acciperet. <span class="Versetto" id="AC3_4">4&#160;</span>Intuens autem in eum Petrus cum Joanne, dixit: Respice in nos. <span class="Versetto" id="AC3_5">5&#160;</span>At ille intendebat in eos, sperans se aliquid accepturum ab eis. <span class="Versetto" id="AC3_6">6&#160;</span>Petrus autem dixit: Argentum et aurum non est mihi: quod autem habeo, hoc tibi do: in nomine Jesu Christi Nazareni surge, et ambula.<a href='#FN43'>†</a> <span class="Versetto" id="AC3_7">7&#160;</span>Et apprehensa manu ejus dextera, allevavit eum, et protinus consolidatæ sunt bases ejus et plantæ. <span class="Versetto" id="AC3_8">8&#160;</span>Et exiliens stetit, et ambulabat: et intravit cum illis in templum ambulans, et exiliens, et laudans Deum.<a href='#FN44'>‡</a> <span class="Versetto" id="AC3_9">9&#160;</span>Et vidit omnis populus eum ambulantem et laudantem Deum. <span class="Versetto" id="AC3_10">10&#160;</span>Cognoscebant autem illum, quod ipse erat qui ad eleemosynam sedebat ad Speciosam portam templi: et impleti sunt stupore et extasi in eo quod contigerat illi.<a href='#FN45'>§</a> <span class="Versetto" id="AC3_11">11&#160;</span>Cum teneret autem Petrum et Joannem, cucurrit omnis populus ad eos ad porticum quæ appellatur Salomonis, stupentes. <span class="Versetto" id="AC3_12">12&#160;</span>Videns autem Petrus, respondit ad populum: Viri Israëlitæ, quid miramini in hoc, aut nos quid intuemini, quasi nostra virtute aut potestate fecerimus hunc ambulare? <span class="Versetto" id="AC3_13">13&#160;</span>Deus Abraham, et Deus Isaac, et Deus Jacob, Deus patrum nostrorum glorificavit filium suum Jesum, quem vos quidem tradidistis, et negastis ante faciem Pilati, judicante illo dimitti.<a href='#FN46'>**</a> <span class="Versetto" id="AC3_14">14&#160;</span>Vos autem sanctum et justum negastis, et petistis virum homicidam donari vobis: <span class="Versetto" id="AC3_15">15&#160;</span>auctorem vero vitæ interfecistis, quem Deus suscitavit a mortuis, cujus nos testes sumus.<a href='#FN47'>††</a> <span class="Versetto" id="AC3_16">16&#160;</span>Et in fide nominis ejus, hunc quem vos vidistis et nostis, confirmavit nomen ejus: et fides, quæ per eum est, dedit integram sanitatem istam in conspectu omnium vestrum.<a href='#FN48'>‡‡</a> <span class="Versetto" id="AC3_17">17&#160;</span>Et nunc, fratres, scio quia per ignorantiam fecistis, sicut et principes vestri.<a href='#FN49'>§§</a> <span class="Versetto" id="AC3_18">18&#160;</span>Deus autem, quæ prænuntiavit per os omnium prophetarum, pati Christum suum, sic implevit.<a href='#FN50'>***</a> <span class="Versetto" id="AC3_19">19&#160;</span>Pœnitemini igitur et convertimini, ut deleantur peccata vestra:<a href='#FN51'>†††</a> <span class="Versetto" id="AC3_20">20&#160;</span>ut cum venerint tempora refrigerii a conspectu Domini, et miserit eum qui prædicatus est vobis, Jesum Christum,<a href='#FN52'>‡‡‡</a> <span class="Versetto" id="AC3_21">21&#160;</span>quem oportet quidem cælum suscipere usque in tempora restitutionis omnium quæ locutus est Deus per os sanctorum suorum a sæculo prophetarum.<a href='#FN53'>§§§</a> <span class="Versetto" id="AC3_22">22&#160;</span>Moyses quidem dixit: Quoniam prophetam suscitabit vobis Dominus Deus vester de fratribus vestris, tamquam me: ipsum audietis juxta omnia quæcumque locutus fuerit vobis.<a href='#FN54'>*</a> <span class="Versetto" id="AC3_23">23&#160;</span>Erit autem: omnis anima quæ non audierit prophetam illum, exterminabitur de plebe.<a href='#FN55'>†</a> <span class="Versetto" id="AC3_24">24&#160;</span>Et omnes prophetæ, a Samuel et deinceps, qui locuti sunt, annuntiaverunt dies istos. <span class="Versetto" id="AC3_25">25&#160;</span>Vos estis filii prophetarum, et testamenti quod disposuit Deus ad patres nostros, dicens ad Abraham: Et in semine tuo benedicentur omnes familiæ terræ.<a href='#FN56'>‡</a> <span class="Versetto" id="AC3_26">26&#160;</span>Vobis primum Deus suscitans filium suum, misit eum benedicentem vobis: ut convertat se unusquisque a nequitia sua.</p>

  <p class='pT4' id='AC4_0'>4</p>

  <p class='Normale'><span class="Versetto" id="AC4_1">1&#160;</span>Loquentibus autem illis ad populum, supervenerunt sacerdotes, et magistratus templi, et sadducæi,<a href='#FN57'>*</a> <span class="Versetto" id="AC4_2">2&#160;</span>dolentes quod docerent populum, et annuntiarent in Jesu resurrectionem ex mortuis:<a href='#FN58'>†</a> <span class="Versetto" id="AC4_3">3&#160;</span>et injecerunt in eos manus, et posuerunt eos in custodiam in crastinum: erat enim jam vespera. <span class="Versetto" id="AC4_4">4&#160;</span>Multi autem eorum qui audierant verbum, crediderunt: et factus est numerus virorum quinque millia.<a href='#FN59'>‡</a> <span class="Versetto" id="AC4_5">5&#160;</span>Factum est autem in crastinum, ut congregarentur principes eorum, et seniores, et scribæ, in Jerusalem: <span class="Versetto" id="AC4_6">6&#160;</span>et Annas princeps sacerdotum, et Caiphas, et Joannes, et Alexander, et quotquot erant de genere sacerdotali. <span class="Versetto" id="AC4_7">7&#160;</span>Et statuentes eos in medio, interrogabant: In qua virtute, aut in quo nomine fecistis hoc vos? <span class="Versetto" id="AC4_8">8&#160;</span>Tunc repletus Spiritu Sancto Petrus, dixit ad eos: Principes populi, et seniores, audite: <span class="Versetto" id="AC4_9">9&#160;</span>si nos hodie dijudicamur in benefacto hominis infirmi, in quo iste salvus factus est, <span class="Versetto" id="AC4_10">10&#160;</span>notum sit omnibus vobis, et omni plebi Israël, quia in nomine Domini nostri Jesu Christi Nazareni, quem vos crucifixistis, quem Deus suscitavit a mortuis, in hoc iste astat coram vobis sanus. <span class="Versetto" id="AC4_11">11&#160;</span>Hic est lapis qui reprobatus est a vobis ædificantibus, qui factus est in caput anguli:<a href='#FN60'>§</a> <span class="Versetto" id="AC4_12">12&#160;</span>et non est in alio aliquo salus. Nec enim aliud nomen est sub cælo datum hominibus, in quo oporteat nos salvos fieri. <span class="Versetto" id="AC4_13">13&#160;</span>Videntes autem Petri constantiam, et Joannis, comperto quod homines essent sine litteris, et idiotæ, admirabantur, et cognoscebant eos quoniam cum Jesu fuerant:<a href='#FN61'>**</a> <span class="Versetto" id="AC4_14">14&#160;</span>hominem quoque videntes stantem cum eis, qui curatus fuerat, nihil poterant contradicere. <span class="Versetto" id="AC4_15">15&#160;</span>Jusserunt autem eos foras extra concilium secedere: et conferebant ad invicem, <span class="Versetto" id="AC4_16">16&#160;</span>dicentes: Quid faciemus hominibus istis? quoniam quidem notum signum factum est per eos omnibus habitantibus Jerusalem: manifestum est, et non possumus negare. <span class="Versetto" id="AC4_17">17&#160;</span>Sed ne amplius divulgetur in populum, comminemur eis ne ultra loquantur in nomine hoc ulli hominum. <span class="Versetto" id="AC4_18">18&#160;</span>Et vocantes eos, denuntiaverunt ne omnino loquerentur neque docerent in nomine Jesu. <span class="Versetto" id="AC4_19">19&#160;</span>Petrus vero et Joannes respondentes, dixerunt ad eos: Si justum est in conspectu Dei vos potius audire quam Deum, judicate.<a href='#FN62'>††</a> <span class="Versetto" id="AC4_20">20&#160;</span>Non enim possumus quæ vidimus et audivimus non loqui.<a href='#FN63'>‡‡</a> <span class="Versetto" id="AC4_21">21&#160;</span>At illi comminantes dimiserunt eos, non invenientes quomodo punirent eos propter populum: quia omnes clarificabant id quod factum fuerat in eo quod acciderat.<a href='#FN64'>§§</a> <span class="Versetto" id="AC4_22">22&#160;</span>Annorum enim erat amplius quadraginta homo, in quo factum fuerat signum istud sanitatis.<a href='#FN65'>***</a> <span class="Versetto" id="AC4_23">23&#160;</span>Dimissi autem venerunt ad suos, et annuntiaverunt eis quanta ad eos principes sacerdotum et seniores dixissent. <span class="Versetto" id="AC4_24">24&#160;</span>Qui cum audissent, unanimiter levaverunt vocem ad Deum, et dixerunt: Domine, tu es qui fecisti cælum et terram, mare et omnia quæ in eis sunt:<a href='#FN66'>†††</a> <span class="Versetto" id="AC4_25">25&#160;</span>qui Spiritu Sancto per os patris nostri David pueri tui dixisti: [Quare fremuerunt gentes, et populi meditati sunt inania?<a href='#FN67'>‡‡‡</a> <span class="Versetto" id="AC4_26">26&#160;</span>Astiterunt reges terræ, et principes convenerunt in unum adversus Dominum, et adversus Christum ejus.]<a href='#FN68'>§§§</a> <span class="Versetto" id="AC4_27">27&#160;</span>Convenerunt enim vere in civitate ista adversus sanctum puerum tuum Jesum, quem unxisti, Herodes et Pontius Pilatus, cum gentibus et populis Israël,<a href='#FN69'>*</a> <span class="Versetto" id="AC4_28">28&#160;</span>facere quæ manus tua et consilium tuum decreverunt fieri. <span class="Versetto" id="AC4_29">29&#160;</span>Et nunc, Domine, respice in minas eorum, et da servis tuis cum omni fiducia loqui verbum tuum,<a href='#FN70'>†</a> <span class="Versetto" id="AC4_30">30&#160;</span>in eo quod manum tuam extendas ad sanitates, et signa, et prodigia fieri per nomen sancti filii tui Jesu.<a href='#FN71'>‡</a> <span class="Versetto" id="AC4_31">31&#160;</span>Et cum orassent, motus est locus in quo erant congregati: et repleti sunt omnes Spiritu Sancto, et loquebantur verbum Dei cum fiducia.<a href='#FN72'>§</a> <span class="Versetto" id="AC4_32">32&#160;</span>Multitudinis autem credentium erat cor unum et anima una: nec quisquam eorum quæ possidebat, aliquid suum esse dicebat, sed erant illis omnia communia.<a href='#FN73'>**</a> <span class="Versetto" id="AC4_33">33&#160;</span>Et virtute magna reddebant Apostoli testimonium resurrectionis Jesu Christi Domini nostri: et gratia magna erat in omnibus illis.<a href='#FN74'>††</a> <span class="Versetto" id="AC4_34">34&#160;</span>Neque enim quisquam egens erat inter illos. Quotquot enim possessores agrorum aut domorum erant, vendentes afferebant pretia eorum quæ vendebant, <span class="Versetto" id="AC4_35">35&#160;</span>et ponebant ante pedes Apostolorum. Dividebatur autem singulis prout cuique opus erat. <span class="Versetto" id="AC4_36">36&#160;</span>Joseph autem, qui cognominatus est Barnabas ab Apostolis (quod est interpretatum, Filius consolationis), Levites, Cyprius genere,<a href='#FN75'>‡‡</a> <span class="Versetto" id="AC4_37">37&#160;</span>cum haberet agrum, vendidit eum, et attulit pretium, et posuit ante pedes Apostolorum.</p>

  <p class='pT4' id='AC5_0'>5</p>

  <p class='Normale'><span class="Versetto" id="AC5_1">1&#160;</span>Vir autem quidam nomine Ananias, cum Saphira uxore suo vendidit agrum, <span class="Versetto" id="AC5_2">2&#160;</span>et fraudavit de pretio agri, conscia uxore sua: et afferens partem quamdam, ad pedes Apostolorum posuit. <span class="Versetto" id="AC5_3">3&#160;</span>Dixit autem Petrus: Anania, cur tentavit Satanas cor tuum, mentiri te Spiritui Sancto, et fraudare de pretio agri?<a href='#FN76'>*</a> <span class="Versetto" id="AC5_4">4&#160;</span>nonne manens tibi manebat, et venundatum in tua erat potestate? quare posuisti in corde tuo hanc rem? non es mentitus hominibus, sed Deo.<a href='#FN77'>†</a> <span class="Versetto" id="AC5_5">5&#160;</span>Audiens autem Ananias hæc verba, cecidit, et expiravit. Et factus est timor magnus super omnes qui audierunt.<a href='#FN78'>‡</a> <span class="Versetto" id="AC5_6">6&#160;</span>Surgentes autem juvenes amoverunt eum, et efferentes sepelierunt. <span class="Versetto" id="AC5_7">7&#160;</span>Factum est autem quasi horarum trium spatium, et uxor ipsius, nesciens quod factum fuerat, introivit.<a href='#FN79'>§</a> <span class="Versetto" id="AC5_8">8&#160;</span>Dixit autem ei Petrus: Dic mihi mulier, si tanti agrum vendidistis? At illa dixit: Etiam tanti.<a href='#FN80'>**</a> <span class="Versetto" id="AC5_9">9&#160;</span>Petrus autem ad eam: Quid utique convenit vobis tentare Spiritum Domini? Ecce pedes eorum qui sepelierunt virum tuum ad ostium, et efferent te.<a href='#FN81'>††</a> <span class="Versetto" id="AC5_10">10&#160;</span>Confestim cecidit ante pedes ejus, et expiravit. Intrantes autem juvenes invenerunt illam mortuam: et extulerunt, et sepelierunt ad virum suum. <span class="Versetto" id="AC5_11">11&#160;</span>Et factus est timor magnus in universa ecclesia, et in omnes qui audierunt hæc.<a href='#FN82'>‡‡</a> <span class="Versetto" id="AC5_12">12&#160;</span>Per manus autem Apostolorum fiebant signa et prodigia multa in plebe. Et erant unanimiter omnes in porticu Salomonis.<a href='#FN83'>§§</a> <span class="Versetto" id="AC5_13">13&#160;</span>Ceterorum autem nemo audebat se conjungere illis: sed magnificabat eos populus.<a href='#FN84'>***</a> <span class="Versetto" id="AC5_14">14&#160;</span>Magis autem augebatur credentium in Domino multitudo virorum ac mulierum,<a href='#FN85'>†††</a> <span class="Versetto" id="AC5_15">15&#160;</span>ita ut in plateas ejicerent infirmos, et ponerent in lectulis et grabatis, ut, veniente Petro, saltem umbra illius obumbraret quemquam illorum, et liberarentur ab infirmitatibus suis. <span class="Versetto" id="AC5_16">16&#160;</span>Concurrebat autem et multitudo vicinarum civitatum Jerusalem, afferentes ægros, et vexatos a spiritibus immundis: qui curabantur omnes. <span class="Versetto" id="AC5_17">17&#160;</span>Exsurgens autem princeps sacerdotum, et omnes qui cum illo erant (quæ est hæresis sadducæorum), repleti sunt zelo:<a href='#FN86'>‡‡‡</a> <span class="Versetto" id="AC5_18">18&#160;</span>et injecerunt manus in Apostolos, et posuerunt eos in custodia publica. <span class="Versetto" id="AC5_19">19&#160;</span>Angelus autem Domini per noctem aperiens januas carceris, et educens eos, dixit: <span class="Versetto" id="AC5_20">20&#160;</span>Ite, et stantes loquimini in templo plebi omnia verba vitæ hujus.<a href='#FN87'>§§§</a> <span class="Versetto" id="AC5_21">21&#160;</span>Qui cum audissent, intraverunt diluculo in templum, et docebant. Adveniens autem princeps sacerdotum, et qui cum eo erant, convocaverunt concilium, et omnes seniores filiorum Israël: et miserunt ad carcerem ut adducerentur. <span class="Versetto" id="AC5_22">22&#160;</span>Cum autem venissent ministri, et aperto carcere non invenissent illos, reversi nuntiaverunt, <span class="Versetto" id="AC5_23">23&#160;</span>dicentes: Carcerem quidem invenimus clausum cum omni diligentia, et custodes stantes ante januas: aperientes autem neminem intus invenimus.<a href='#FN88'>*</a> <span class="Versetto" id="AC5_24">24&#160;</span>Ut autem audierunt hos sermones magistratus templi et principes sacerdotum, ambigebant de illis quidnam fieret.<a href='#FN89'>†</a> <span class="Versetto" id="AC5_25">25&#160;</span>Adveniens autem quidam, nuntiavit eis: Quia ecce viri quos posuistis in carcerem, sunt in templo, stantes et docentes populum. <span class="Versetto" id="AC5_26">26&#160;</span>Tunc abiit magistratus cum ministris, et adduxit illos sine vi: timebant enim populum ne lapidarentur. <span class="Versetto" id="AC5_27">27&#160;</span>Et cum adduxissent illos, statuerunt in concilio: et interrogavit eos princeps sacerdotum, <span class="Versetto" id="AC5_28">28&#160;</span>dicens: Præcipiendo præcepimus vobis ne doceretis in nomine isto, et ecce replestis Jerusalem doctrina vestra: et vultis inducere super nos sanguinem hominis istius.<a href='#FN90'>‡</a> <span class="Versetto" id="AC5_29">29&#160;</span>Respondens autem Petrus et Apostoli, dixerunt: Obedire oportet Deo magis quam hominibus. <span class="Versetto" id="AC5_30">30&#160;</span>Deus patrum nostrorum suscitavit Jesum, quem vos interemistis, suspendentes in ligno.<a href='#FN91'>§</a> <span class="Versetto" id="AC5_31">31&#160;</span>Hunc principem et salvatorem Deus exaltavit dextera sua ad dandam pœnitentiam Israëli, et remissionem peccatorum: <span class="Versetto" id="AC5_32">32&#160;</span>et nos sumus testes horum verborum, et Spiritus Sanctus, quem dedit Deus omnibus obedientibus sibi.<a href='#FN92'>**</a> <span class="Versetto" id="AC5_33">33&#160;</span>Hæc cum audissent, dissecabantur, et cogitabant interficere illos. <span class="Versetto" id="AC5_34">34&#160;</span>Surgens autem quidam in concilio pharisæus, nomine Gamaliel, legis doctor, honorabilis universæ plebi, jussit foras ad breve homines fieri,<a href='#FN93'>††</a> <span class="Versetto" id="AC5_35">35&#160;</span>dixitque ad illos: Viri Israëlitæ, attendite vobis super hominibus istis quid acturi sitis. <span class="Versetto" id="AC5_36">36&#160;</span>Ante hos enim dies extitit Theodas, dicens se esse aliquem, cui consensit numerus virorum circiter quadringentorum: qui occisus est, et omnes qui credebant ei, dissipati sunt, et redacti ad nihilum.<a href='#FN94'>‡‡</a> <span class="Versetto" id="AC5_37">37&#160;</span>Post hunc extitit Judas Galilæus in diebus professionis, et avertit populum post se: et ipse periit, et omnes quotquot consenserunt ei, dispersi sunt.<a href='#FN95'>§§</a> <span class="Versetto" id="AC5_38">38&#160;</span>Et nunc itaque dico vobis, discedite ab hominibus istis, et sinite illos: quoniam si est ex hominibus consilium hoc aut opus, dissolvetur: <span class="Versetto" id="AC5_39">39&#160;</span>si vero ex Deo est, non poteritis dissolvere illud, ne forte et Deo repugnare inveniamini. Consenserunt autem illi. <span class="Versetto" id="AC5_40">40&#160;</span>Et convocantes Apostolos, cæsis denuntiaverunt ne omnino loquerentur in nomine Jesu, et dimiserunt eos.<a href='#FN96'>***</a> <span class="Versetto" id="AC5_41">41&#160;</span>Et illi quidem ibant gaudentes a conspectu concilii, quoniam digni habiti sunt pro nomine Jesu contumeliam pati.<a href='#FN97'>†††</a> <span class="Versetto" id="AC5_42">42&#160;</span>Omni autem die non cessabant in templo et circa domos, docentes et evangelizantes Christum Jesum.<a href='#FN98'>‡‡‡</a></p>

  <p class='pT4' id='AC6_0'>6</p>

  <p class='Normale'><span class="Versetto" id="AC6_1">1&#160;</span>In diebus illis, crescente numero discipulorum, factum est murmur Græcorum adversus Hebræos, eo quod despicerentur in ministerio quotidiano viduæ eorum.<a href='#FN99'>*</a> <span class="Versetto" id="AC6_2">2&#160;</span>Convocantes autem duodecim multitudinem discipulorum, dixerunt: Non est æquum nos derelinquere verbum Dei, et ministrare mensis.<a href='#FN100'>†</a> <span class="Versetto" id="AC6_3">3&#160;</span>Considerate ergo, fratres, viros ex vobis boni testimonii septem, plenos Spiritu Sancto et sapientia, quos constituamus super hoc opus.<a href='#FN101'>‡</a> <span class="Versetto" id="AC6_4">4&#160;</span>Nos vero orationi et ministerio verbi instantes erimus.<a href='#FN102'>§</a> <span class="Versetto" id="AC6_5">5&#160;</span>Et placuit sermo coram omni multitudine. Et elegerunt Stephanum, virum plenum fide et Spiritu Sancto, et Philippum, et Prochorum, et Nicanorem, et Timonem, et Parmenam, et Nicolaum advenam Antiochenum.<a href='#FN103'>**</a> <span class="Versetto" id="AC6_6">6&#160;</span>Hos statuerunt ante conspectum Apostolorum: et orantes imposuerunt eis manus.<a href='#FN104'>††</a> <span class="Versetto" id="AC6_7">7&#160;</span>Et verbum Domini crescebat, et multiplicabatur numerus discipulorum in Jerusalem valde: multa etiam turba sacerdotum obediebat fidei.<a href='#FN105'>‡‡</a> <span class="Versetto" id="AC6_8">8&#160;</span>Stephanus autem plenus gratia et fortitudine, faciebat prodigia et signa magna in populo.<a href='#FN106'>§§</a> <span class="Versetto" id="AC6_9">9&#160;</span>Surrexerunt autem quidam de synagoga quæ appellatur Libertinorum, et Cyrenensium, et Alexandrinorum, et eorum qui erant a Cilicia, et Asia, disputantes cum Stephano: <span class="Versetto" id="AC6_10">10&#160;</span>et non poterant resistere sapientiæ, et Spiritui qui loquebatur. <span class="Versetto" id="AC6_11">11&#160;</span>Tunc summiserunt viros, qui dicerent se audivisse eum dicentem verba blasphemiæ in Moysen et in Deum. <span class="Versetto" id="AC6_12">12&#160;</span>Commoverunt itaque plebem, et seniores, et scribas: et concurrentes rapuerunt eum, et adduxerunt in concilium, <span class="Versetto" id="AC6_13">13&#160;</span>et statuerunt falsos testes, qui dicerent: Homo iste non cessat loqui verba adversus locum sanctum, et legem:<a href='#FN107'>***</a> <span class="Versetto" id="AC6_14">14&#160;</span>audivimus enim eum dicentem quoniam Jesus Nazarenus hic destruet locum istum, et mutabit traditiones quas tradidit nobis Moyses. <span class="Versetto" id="AC6_15">15&#160;</span>Et intuentes eum omnes qui sedebant in concilio, viderunt faciem ejus tamquam faciem angeli.</p>

  <p class='pT4' id='AC7_0'>7</p>

  <p class='Normale'><span class="Versetto" id="AC7_1">1&#160;</span>Dixit autem princeps sacerdotum: Si hæc ita se habent? <span class="Versetto" id="AC7_2">2&#160;</span>Qui ait: Viri fratres et patres, audite: Deus gloriæ apparuit patri nostro Abrahæ cum esset in Mesopotamia, priusquam moraretur in Charan,<a href='#FN108'>*</a> <span class="Versetto" id="AC7_3">3&#160;</span>et dixit ad illum: Exi de terra tua, et de cognatione tua, et veni in terram quam monstravero tibi.<a href='#FN109'>†</a> <span class="Versetto" id="AC7_4">4&#160;</span>Tunc exiit de terra Chaldæorum, et habitavit in Charan. Et inde, postquam mortuus est pater ejus, transtulit illum in terram istam, in qua nunc vos habitatis.<a href='#FN110'>‡</a> <span class="Versetto" id="AC7_5">5&#160;</span>Et non dedit illi hæreditatem in ea, nec passum pedis: sed repromisit dare illi eam in possessionem, et semini ejus post ipsum, cum non haberet filium. <span class="Versetto" id="AC7_6">6&#160;</span>Locutus est autem ei Deus: Quia erit semen ejus accola in terra aliena, et servituti eos subjicient, et male tractabunt eos annis quadringentis:<a href='#FN111'>§</a> <span class="Versetto" id="AC7_7">7&#160;</span>et gentem cui servierint, judicabo ego, dixit Dominus: et post hæc exibunt, et servient mihi in loco isto.<a href='#FN112'>**</a> <span class="Versetto" id="AC7_8">8&#160;</span>Et dedit illi testamentum circumcisionis: et sic genuit Isaac, et circumcidit eum die octavo: et Isaac, Jacob: et Jacob, duodecim patriarchas.<a href='#FN113'>††</a> <span class="Versetto" id="AC7_9">9&#160;</span>Et patriarchæ æmulantes, Joseph vendiderunt in Ægyptum: et erat Deus cum eo,<a href='#FN114'>‡‡</a> <span class="Versetto" id="AC7_10">10&#160;</span>et eripuit eum ex omnibus tribulationibus ejus, et dedit ei gratiam et sapientiam in conspectu pharaonis regis Ægypti: et constituit eum præpositum super Ægyptum, et super omnem domum suam. <span class="Versetto" id="AC7_11">11&#160;</span>Venit autem fames in universam Ægyptum et Chanaan, et tribulatio magna: et non inveniebant cibos patres nostri. <span class="Versetto" id="AC7_12">12&#160;</span>Cum audisset autem Jacob esse frumentum in Ægypto, misit patres nostros primum: <span class="Versetto" id="AC7_13">13&#160;</span>et in secundo cognitus est Joseph a fratribus suis, et manifestatum est Pharaoni genus ejus. <span class="Versetto" id="AC7_14">14&#160;</span>Mittens autem Joseph, accersivit Jacob patrem suum et omnem cognationem suam, in animabus septuaginta quinque.<a href='#FN115'>§§</a> <span class="Versetto" id="AC7_15">15&#160;</span>Et descendit Jacob in Ægyptum: et defunctus est ipse, et patres nostri.<a href='#FN116'>***</a> <span class="Versetto" id="AC7_16">16&#160;</span>Et translati sunt in Sichem, et positi sunt in sepulchro, quod emit Abraham pretio argenti a filiis Hemor filii Sichem.<a href='#FN117'>†††</a> <span class="Versetto" id="AC7_17">17&#160;</span>Cum autem appropinquaret tempus promissionis quam confessus erat Deus Abrahæ, crevit populus, et multiplicatus est in Ægypto, <span class="Versetto" id="AC7_18">18&#160;</span>quoadusque surrexit alius rex in Ægypto, qui non sciebat Joseph.<a href='#FN118'>‡‡‡</a> <span class="Versetto" id="AC7_19">19&#160;</span>Hic circumveniens genus nostrum, afflixit patres nostros ut exponerent infantes suos, ne vivificarentur.<a href='#FN119'>§§§</a> <span class="Versetto" id="AC7_20">20&#160;</span>Eodem tempore natus est Moyses, et fuit gratus Deo: qui nutritus est tribus mensibus in domo patris sui.<a href='#FN120'>*</a> <span class="Versetto" id="AC7_21">21&#160;</span>Exposito autem illo, sustulit eum filia Pharaonis, et nutrivit eum sibi in filium. <span class="Versetto" id="AC7_22">22&#160;</span>Et eruditus est Moyses omni sapientia Ægyptiorum, et erat potens in verbis et in operibus suis.<a href='#FN121'>†</a> <span class="Versetto" id="AC7_23">23&#160;</span>Cum autem impleretur ei quadraginta annorum tempus, ascendit in cor ejus ut visitaret fratres suos filios Israël. <span class="Versetto" id="AC7_24">24&#160;</span>Et cum vidisset quemdam injuriam patientem, vindicavit illum, et fecit ultionem ei qui injuriam sustinebat, percusso Ægyptio.<a href='#FN122'>‡</a> <span class="Versetto" id="AC7_25">25&#160;</span>Existimabat autem intelligere fratres, quoniam Deus per manum ipsius daret salutem illis: at illi non intellexerunt. <span class="Versetto" id="AC7_26">26&#160;</span>Sequenti vero die apparuit illis litigantibus: et reconciliabat eos in pace, dicens: Viri, fratres estis: ut quid nocetis alterutrum?<a href='#FN123'>§</a> <span class="Versetto" id="AC7_27">27&#160;</span>Qui autem injuriam faciebat proximo, repulit eum, dicens: Quis te constituit principem et judicem super nos?<a href='#FN124'>**</a> <span class="Versetto" id="AC7_28">28&#160;</span>Numquid interficere me tu vis, quemadmodum interfecisti heri Ægyptium?<a href='#FN125'>††</a> <span class="Versetto" id="AC7_29">29&#160;</span>Fugit autem Moyses in verbo isto: et factus est advena in terra Madian, ubi generavit filios duos.<a href='#FN126'>‡‡</a> <span class="Versetto" id="AC7_30">30&#160;</span>Et expletis annis quadraginta, apparuit illi in deserto montis Sina angelus in igne flammæ rubi.<a href='#FN127'>§§</a> <span class="Versetto" id="AC7_31">31&#160;</span>Moyses autem videns, admiratus est visum. Et accedente illo ut consideraret, facta est ad eum vox Domini, dicens: <span class="Versetto" id="AC7_32">32&#160;</span>Ego sum Deus patrum tuorum, Deus Abraham, Deus Isaac, et Deus Jacob. Tremefactus autem Moyses, non audebat considerare.<a href='#FN128'>***</a> <span class="Versetto" id="AC7_33">33&#160;</span>Dixit autem illi Dominus: Solve calceamentum pedum tuorum: locus enim in quo stas, terra sancta est.<a href='#FN129'>†††</a> <span class="Versetto" id="AC7_34">34&#160;</span>Videns vidi afflictionem populi mei qui est in Ægypto, et gemitum eorum audivi, et descendi liberare eos. Et nunc veni, et mittam te in Ægyptum.<a href='#FN130'>‡‡‡</a> <span class="Versetto" id="AC7_35">35&#160;</span>Hunc Moysen, quem negaverunt, dicentes: Quis te constituit principem et judicem? hunc Deus principem et redemptorem misit, cum manu angeli qui apparuit illi in rubo.<a href='#FN131'>§§§</a> <span class="Versetto" id="AC7_36">36&#160;</span>Hic eduxit illos faciens prodigia et signa in terra Ægypti, et in rubro mari, et in deserto annis quadraginta. <span class="Versetto" id="AC7_37">37&#160;</span>Hic est Moyses, qui dixit filiis Israël: Prophetam suscitabit vobis Deus de fratribus vestris, tamquam me: ipsum audietis.<a href='#FN132'>*</a> <span class="Versetto" id="AC7_38">38&#160;</span>Hic est qui fuit in ecclesia in solitudine cum angelo, qui loquebatur ei in monte Sina, et cum patribus nostris: qui accepit verba vitæ dare nobis.<a href='#FN133'>†</a> <span class="Versetto" id="AC7_39">39&#160;</span>Cui noluerunt obedire patres nostri: sed repulerunt, et aversi sunt cordibus suis in Ægyptum, <span class="Versetto" id="AC7_40">40&#160;</span>dicentes ad Aaron: Fac nobis deos qui præcedant nos: Moyses enim hic, qui eduxit nos de terra Ægypti, nescimus quid factum sit ei.<a href='#FN134'>‡</a> <span class="Versetto" id="AC7_41">41&#160;</span>Et vitulum fecerunt in diebus illis, et obtulerunt hostiam simulacro, et lætabantur in operibus manuum suarum. <span class="Versetto" id="AC7_42">42&#160;</span>Convertit autem Deus, et tradidit eos servire militiæ cæli, sicut scriptum est in libro prophetarum: [Numquid victimas et hostias obtulistis mihi annis quadraginta in deserto, domus Israël?<a href='#FN135'>§</a> <span class="Versetto" id="AC7_43">43&#160;</span>Et suscepistis tabernaculum Moloch, et sidus dei vestri Rempham, figuras quas fecistis adorare eas: et transferam vos trans Babylonem.]<a href='#FN136'>**</a> <span class="Versetto" id="AC7_44">44&#160;</span>Tabernaculum testimonii fuit cum patribus nostris in deserto, sicut disposuit illis Deus loquens ad Moysen, ut faceret illud secundum formam quam viderat.<a href='#FN137'>††</a> <span class="Versetto" id="AC7_45">45&#160;</span>Quod et induxerunt, suscipientes patres nostri cum Jesu in possessionem gentium quas expulit Deus a facie patrum nostrorum, usque in diebus David, <span class="Versetto" id="AC7_46">46&#160;</span>qui invenit gratiam ante Deum, et petiit ut inveniret tabernaculum Deo Jacob.<a href='#FN138'>‡‡</a> <span class="Versetto" id="AC7_47">47&#160;</span>Salomon autem ædificavit illi domum. <span class="Versetto" id="AC7_48">48&#160;</span>Sed non Excelsus in manufactis habitat, sicut propheta dicit:<a href='#FN139'>§§</a> <span class="Versetto" id="AC7_49">49&#160;</span>[Cælum mihi sedes est: terra autem scabellum pedum meorum. Quam domum ædificabitis mihi? dicit Dominus: aut quis locus requietionis meæ est?<a href='#FN140'>***</a> <span class="Versetto" id="AC7_50">50&#160;</span>Nonne manus mea fecit hæc omnia?] <span class="Versetto" id="AC7_51">51&#160;</span>Dura cervice, et incircumcisis cordibus et auribus, vos semper Spiritui Sancto resistitis: sicut patres vestri, ita et vos.<a href='#FN141'>†††</a> <span class="Versetto" id="AC7_52">52&#160;</span>Quem prophetarum non sunt persecuti patres vestri? et occiderunt eos qui prænuntiabant de adventu Justi, cujus vos nunc proditores et homicidæ fuistis:<a href='#FN142'>‡‡‡</a> <span class="Versetto" id="AC7_53">53&#160;</span>qui accepistis legem in dispositione angelorum, et non custodistis. <span class="Versetto" id="AC7_54">54&#160;</span>Audientes autem hæc, dissecabantur cordibus suis, et stridebant dentibus in eum. <span class="Versetto" id="AC7_55">55&#160;</span>Cum autem esset plenus Spiritu Sancto, intendens in cælum, vidit gloriam Dei, et Jesum stantem a dextris Dei. Et ait: Ecce video cælos apertos, et Filium hominis stantem a dextris Dei.<a href='#FN143'>§§§</a> <span class="Versetto" id="AC7_56">56&#160;</span>Exclamantes autem voce magna continuerunt aures suas, et impetum fecerunt unanimiter in eum. <span class="Versetto" id="AC7_57">57&#160;</span>Et ejicientes eum extra civitatem, lapidabant: et testes deposuerunt vestimenta sua secus pedes adolescentis qui vocabatur Saulus.<a href='#FN144'>*</a> <span class="Versetto" id="AC7_58">58&#160;</span>Et lapidabant Stephanum invocantem, et dicentem: Domine Jesu, suscipe spiritum meum.<a href='#FN145'>†</a> <span class="Versetto" id="AC7_59">59&#160;</span>Positis autem genibus, clamavit voce magna, dicens: Domine, ne statuas illis hoc peccatum. Et cum hoc dixisset, obdormivit in Domino. Saulus autem erat consentiens neci ejus.<a href='#FN146'>‡</a></p>

  <p class='pT4' id='AC8_0'>8</p>

  <p class='Normale'><span class="Versetto" id="AC8_1">1&#160;</span>Facta est autem in illa die persecutio magna in ecclesia quæ erat Jerosolymis, et omnes dispersi sunt per regiones Judææ et Samariæ præter Apostolos.<a href='#FN147'>*</a> <span class="Versetto" id="AC8_2">2&#160;</span>Curaverunt autem Stephanum viri timorati, et fecerunt planctum magnum super eum.<a href='#FN148'>†</a> <span class="Versetto" id="AC8_3">3&#160;</span>Saulus autem devastabat ecclesiam per domos intrans, et trahens viros ac mulieres, tradebat in custodiam.<a href='#FN149'>‡</a> <span class="Versetto" id="AC8_4">4&#160;</span>Igitur qui dispersi erant pertransibant, evangelizantes verbum Dei. <span class="Versetto" id="AC8_5">5&#160;</span>Philippus autem descendens in civitatem Samariæ, prædicabant illis Christum.<a href='#FN150'>§</a> <span class="Versetto" id="AC8_6">6&#160;</span>Intendebant autem turbæ his quæ a Philippo dicebantur, unanimiter audientes, et videntes signa quæ faciebat.<a href='#FN151'>**</a> <span class="Versetto" id="AC8_7">7&#160;</span>Multi enim eorum qui habebant spiritus immundos, clamantes voce magna exibant. Multi autem paralytici et claudi curati sunt. <span class="Versetto" id="AC8_8">8&#160;</span>Factum est ergo gaudium magnum in illa civitate. <span class="Versetto" id="AC8_9">9&#160;</span>Vir autem quidam nomine Simon, qui ante fuerat in civitate magus, seducens gentem Samariæ, dicens se esse aliquem magnum: <span class="Versetto" id="AC8_10">10&#160;</span>cui auscultabant omnes a minimo usque ad maximum, dicentes: Hic est virtus Dei, quæ vocatur magna. <span class="Versetto" id="AC8_11">11&#160;</span>Attendebant autem eum: propter quod multo tempore magiis suis dementasset eos.<a href='#FN152'>††</a> <span class="Versetto" id="AC8_12">12&#160;</span>Cum vero credidissent Philippo evangelizanti de regno Dei, in nomine Jesu Christi baptizabantur viri ac mulieres.<a href='#FN153'>‡‡</a> <span class="Versetto" id="AC8_13">13&#160;</span>Tunc Simon et ipse credidit: et cum baptizatus esset, adhærebat Philippo. Videns etiam signa et virtutes maximas fieri, stupens admirabatur.<a href='#FN154'>§§</a> <span class="Versetto" id="AC8_14">14&#160;</span>Cum autem audissent Apostoli qui erant Jerosolymis, quod recepisset Samaria verbum Dei, miserunt ad eos Petrum et Joannem.<a href='#FN155'>***</a> <span class="Versetto" id="AC8_15">15&#160;</span>Qui cum venissent, oraverunt pro ipsis ut acciperent Spiritum Sanctum: <span class="Versetto" id="AC8_16">16&#160;</span>nondum enim in quemquam illorum venerat, sed baptizati tantum erant in nomine Domini Jesu.<a href='#FN156'>†††</a> <span class="Versetto" id="AC8_17">17&#160;</span>Tunc imponebant manus super illos, et accipiebant Spiritum Sanctum.<a href='#FN157'>‡‡‡</a> <span class="Versetto" id="AC8_18">18&#160;</span>Cum vidisset autem Simon quia per impositionem manus Apostolorum daretur Spiritus Sanctus, obtulit eis pecuniam, <span class="Versetto" id="AC8_19">19&#160;</span>dicens: Date et mihi hanc potestatem, ut cuicumque imposuero manus, accipiat Spiritum Sanctum. Petrus autem dixit ad eum:<a href='#FN158'>§§§</a> <span class="Versetto" id="AC8_20">20&#160;</span>Pecunia tua tecum sit in perditionem: quoniam donum Dei existimasti pecunia possideri.<a href='#FN159'>*</a> <span class="Versetto" id="AC8_21">21&#160;</span>Non est tibi pars neque sors in sermone isto: cor enim tuum non est rectum coram Deo. <span class="Versetto" id="AC8_22">22&#160;</span>Pœnitentiam itaque age ab hac nequitia tua: et roga Deum, si forte remittatur tibi hæc cogitatio cordis tui.<a href='#FN160'>†</a> <span class="Versetto" id="AC8_23">23&#160;</span>In felle enim amaritudinis, et obligatione iniquitatis, video te esse. <span class="Versetto" id="AC8_24">24&#160;</span>Respondens autem Simon, dixit: Precamini vos pro me ad Dominum, ut nihil veniat super me horum quæ dixistis.<a href='#FN161'>‡</a> <span class="Versetto" id="AC8_25">25&#160;</span>Et illi quidem testificati, et locuti verbum Domini, redibant Jerosolymam, et multis regionibus Samaritanorum evangelizabant. <span class="Versetto" id="AC8_26">26&#160;</span>Angelus autem Domini locutus est ad Philippum, dicens: Surge, et vade contra meridianum, ad viam quæ descendit ab Jerusalem in Gazam: hæc est deserta.<a href='#FN162'>§</a> <span class="Versetto" id="AC8_27">27&#160;</span>Et surgens abiit. Et ecce vir Æthiops, eunuchus, potens Candacis reginæ Æthiopum, qui erat super omnes gazas ejus, venerat adorare in Jerusalem:<a href='#FN163'>**</a> <span class="Versetto" id="AC8_28">28&#160;</span>et revertebatur sedens super currum suum, legensque Isaiam prophetam.<a href='#FN164'>††</a> <span class="Versetto" id="AC8_29">29&#160;</span>Dixit autem Spiritus Philippo: Accede, et adjunge te ad currum istum. <span class="Versetto" id="AC8_30">30&#160;</span>Accurrens autem Philippus, audivit eum legentem Isaiam prophetam, et dixit: Putasne intelligis quæ legis?<a href='#FN165'>‡‡</a> <span class="Versetto" id="AC8_31">31&#160;</span>Qui ait: Et quomodo possum, si non aliquis ostenderit mihi? Rogavitque Philippum ut ascenderet, et sederet secum.<a href='#FN166'>§§</a> <span class="Versetto" id="AC8_32">32&#160;</span>Locus autem Scripturæ quem legebat, erat hic: [Tamquam ovis ad occisionem ductus est: et sicut agnus coram tondente se, sine voce, sic non aperuit os suum. <span class="Versetto" id="AC8_33">33&#160;</span>In humilitate judicium ejus sublatum est. Generationem ejus quis enarrabit? quoniam tolletur de terra vita ejus.]<a href='#FN167'>***</a> <span class="Versetto" id="AC8_34">34&#160;</span>Respondens autem eunuchus Philippo, dixit: Obsecro te, de quo propheta dicit hoc? de se, an de alio aliquo? <span class="Versetto" id="AC8_35">35&#160;</span>Aperiens autem Philippus os suum, et incipiens a Scriptura ista, evangelizavit illi Jesum.<a href='#FN168'>†††</a> <span class="Versetto" id="AC8_36">36&#160;</span>Et dum irent per viam, venerunt ad quamdam aquam: et ait eunuchus: Ecce aqua: quid prohibet me baptizari?<a href='#FN169'>‡‡‡</a> <span class="Versetto" id="AC8_37">37&#160;</span>Dixit autem Philippus: Si credis ex toto corde, licet. Et respondens ait: Credo Filium Dei esse Jesum Christum.<a href='#FN170'>§§§</a> <span class="Versetto" id="AC8_38">38&#160;</span>Et jussit stare currum: et descenderunt uterque in aquam, Philippus et eunuchus, et baptizavit eum. <span class="Versetto" id="AC8_39">39&#160;</span>Cum autem ascendissent de aqua, Spiritus Domini rapuit Philippum, et amplius non vidit eum eunuchus. Ibat autem per viam suam gaudens.<a href='#FN171'>*</a> <span class="Versetto" id="AC8_40">40&#160;</span>Philippus autem inventus est in Azoto, et pertransiens evangelizabat civitatibus cunctis, donec veniret Cæsaream.<a href='#FN172'>†</a></p>

  <p class='pT4' id='AC9_0'>9</p>

  <p class='Normale'><span class="Versetto" id="AC9_1">1&#160;</span>Saulus autem adhuc spirans minarum et cædis in discipulos Domini, accessit ad principem sacerdotum,<a href='#FN173'>*</a> <span class="Versetto" id="AC9_2">2&#160;</span>et petiit ab eo epistolas in Damascum ad synagogas: ut si quos invenisset hujus viæ viros ac mulieres, vinctos perduceret in Jerusalem. <span class="Versetto" id="AC9_3">3&#160;</span>Et cum iter faceret, contigit ut appropinquaret Damasco: et subito circumfulsit eum lux de cælo. <span class="Versetto" id="AC9_4">4&#160;</span>Et cadens in terram audivit vocem dicentem sibi: Saule, Saule, quid me persequeris?<a href='#FN174'>†</a> <span class="Versetto" id="AC9_5">5&#160;</span>Qui dixit: Quis es, domine? Et ille: Ego sum Jesus, quem tu persequeris: durum est tibi contra stimulum calcitrare.<a href='#FN175'>‡</a> <span class="Versetto" id="AC9_6">6&#160;</span>Et tremens ac stupens dixit: Domine, quid me vis facere? <span class="Versetto" id="AC9_7">7&#160;</span>Et Dominus ad eum: Surge, et ingredere civitatem, et ibi dicetur tibi quid te oporteat facere. Viri autem illi qui comitabantur cum eo, stabant stupefacti, audientes quidem vocem, neminem autem videntes.<a href='#FN176'>§</a> <span class="Versetto" id="AC9_8">8&#160;</span>Surrexit autem Saulus de terra, apertisque oculis nihil videbat. Ad manus autem illum trahentes, introduxerunt Damascum.<a href='#FN177'>**</a> <span class="Versetto" id="AC9_9">9&#160;</span>Et erat ibi tribus diebus non videns, et non manducavit, neque bibit.<a href='#FN178'>††</a> <span class="Versetto" id="AC9_10">10&#160;</span>Erat autem quidam discipulus Damasci, nomine Ananias: et dixit ad illum in visu Dominus: Anania. At ille ait: Ecce ego, Domine.<a href='#FN179'>‡‡</a> <span class="Versetto" id="AC9_11">11&#160;</span>Et Dominus ad eum: Surge, et vade in vicum qui vocatur Rectus: et quære in domo Judæ Saulum nomine Tarsensem: ecce enim orat.<a href='#FN180'>§§</a> <span class="Versetto" id="AC9_12">12&#160;</span>(Et vidit virum Ananiam nomine, introëuntem, et imponentem sibi manus ut visum recipiat.) <span class="Versetto" id="AC9_13">13&#160;</span>Respondit autem Ananias: Domine, audivi a multis de viro hoc, quanta mala fecerit sanctis tuis in Jerusalem: <span class="Versetto" id="AC9_14">14&#160;</span>et hic habet potestatem a principibus sacerdotum alligandi omnes qui invocant nomen tuum. <span class="Versetto" id="AC9_15">15&#160;</span>Dixit autem ad eum Dominus: Vade, quoniam vas electionis est mihi iste, ut portet nomen meum coram gentibus, et regibus, et filiis Israël.<a href='#FN181'>***</a> <span class="Versetto" id="AC9_16">16&#160;</span>Ego enim ostendam illi quanta oporteat eum pro nomine meo pati. <span class="Versetto" id="AC9_17">17&#160;</span>Et abiit Ananias, et introivit in domum: et imponens ei manus, dixit: Saule frater, Dominus misit me Jesus, qui apparuit tibi in via qua veniebas, ut videas, et implearis Spiritu Sancto.<a href='#FN182'>†††</a> <span class="Versetto" id="AC9_18">18&#160;</span>Et confestim ceciderunt ab oculis ejus tamquam squamæ, et visum recepit: et surgens baptizatus est.<a href='#FN183'>‡‡‡</a> <span class="Versetto" id="AC9_19">19&#160;</span>Et cum accepisset cibum, confortatus est. Fuit autem cum discipulis qui erant Damasci per dies aliquot. <span class="Versetto" id="AC9_20">20&#160;</span>Et continuo in synagogis prædicabat Jesum, quoniam hic est Filius Dei.<a href='#FN184'>§§§</a> <span class="Versetto" id="AC9_21">21&#160;</span>Stupebant autem omnes qui audiebant, et dicebant: Nonne hic est qui expugnabat in Jerusalem eos qui invocabant nomen istud: et huc ad hoc venit, ut vinctos illos duceret ad principes sacerdotum?<a href='#FN185'>*</a> <span class="Versetto" id="AC9_22">22&#160;</span>Saulus autem multo magis convalescebat, et confundebat Judæos qui habitabant Damasci, affirmans quoniam hic est Christus. <span class="Versetto" id="AC9_23">23&#160;</span>Cum autem implerentur dies multi, consilium fecerunt in unum Judæi ut eum interficerent. <span class="Versetto" id="AC9_24">24&#160;</span>Notæ autem factæ sunt Saulo insidiæ eorum. Custodiebant autem et portas die ac nocte, ut eum interficerent.<a href='#FN186'>†</a> <span class="Versetto" id="AC9_25">25&#160;</span>Accipientes autem eum discipuli nocte, per murum dimiserunt eum, submittentes in sporta. <span class="Versetto" id="AC9_26">26&#160;</span>Cum autem venisset in Jerusalem, tentabat se jungere discipulis, et omnes timebant eum, non credentes quod esset discipulus.<a href='#FN187'>‡</a> <span class="Versetto" id="AC9_27">27&#160;</span>Barnabas autem apprehensum illum duxit ad Apostolos: et narravit illis quomodo in via vidisset Dominum, et quia locutus est ei, et quomodo in Damasco fiducialiter egerit in nomine Jesu.<a href='#FN188'>§</a> <span class="Versetto" id="AC9_28">28&#160;</span>Et erat cum illis intrans et exiens in Jerusalem, et fiducialiter agens in nomine Domini. <span class="Versetto" id="AC9_29">29&#160;</span>Loquebatur quoque gentibus, et disputabat cum Græcis: illi autem quærebant occidere eum.<a href='#FN189'>**</a> <span class="Versetto" id="AC9_30">30&#160;</span>Quod cum cognovissent fratres, deduxerunt eum Cæsaream, et dimiserunt Tarsum.<a href='#FN190'>††</a> <span class="Versetto" id="AC9_31">31&#160;</span>Ecclesia quidem per totam Judæam, et Galilæam, et Samariam habebat pacem, et ædificabatur ambulans in timore Domini, et consolatione Sancti Spiritus replebatur.<a href='#FN191'>‡‡</a> <span class="Versetto" id="AC9_32">32&#160;</span>Factum est autem, ut Petrus dum pertransiret universos, deveniret ad sanctos qui habitabant Lyddæ. <span class="Versetto" id="AC9_33">33&#160;</span>Invenit autem ibi hominem quemdam, nomine Æneam, ab annis octo jacentem in grabato, qui erat paralyticus.<a href='#FN192'>§§</a> <span class="Versetto" id="AC9_34">34&#160;</span>Et ait illi Petrus: Ænea, sanat te Dominus Jesus Christus: surge, et sterne tibi. Et continuo surrexit.<a href='#FN193'>***</a> <span class="Versetto" id="AC9_35">35&#160;</span>Et viderunt eum omnes qui habitabant Lyddæ et Saronæ: qui conversi sunt ad Dominum.<a href='#FN194'>†††</a> <span class="Versetto" id="AC9_36">36&#160;</span>In Joppe autem fuit quædam discipula, nomine Tabitha, quæ interpretata dicitur Dorcas. Hæc erat plena operibus bonis et eleemosynis quas faciebat.<a href='#FN195'>‡‡‡</a> <span class="Versetto" id="AC9_37">37&#160;</span>Factum est autem in diebus illis ut infirmata moreretur. Quam cum lavissent, posuerunt eam in cœnaculo. <span class="Versetto" id="AC9_38">38&#160;</span>Cum autem prope esset Lydda ad Joppen, discipuli, audientes quia Petrus esset in ea, miserunt duos viros ad eum, rogantes: Ne pigriteris venire ad nos. <span class="Versetto" id="AC9_39">39&#160;</span>Exsurgens autem Petrus, venit cum illis. Et cum advenisset, duxerunt illum in cœnaculum: et circumsteterunt illum omnes viduæ flentes, et ostendentes ei tunicas et vestes quas faciebat illis Dorcas.<a href='#FN196'>§§§</a> <span class="Versetto" id="AC9_40">40&#160;</span>Ejectis autem omnibus foras, Petrus ponens genua oravit: et conversus ad corpus, dixit: Tabitha, surge. At illa aperuit oculos suos: et viso Petro, resedit.<a href='#FN197'>*</a> <span class="Versetto" id="AC9_41">41&#160;</span>Dans autem illi manum, erexit eam. Et cum vocasset sanctos et viduas, assignavit eam vivam.<a href='#FN198'>†</a> <span class="Versetto" id="AC9_42">42&#160;</span>Notum autem factum est per universam Joppen: et crediderunt multi in Domino. <span class="Versetto" id="AC9_43">43&#160;</span>Factum est autem ut dies multos moraretur in Joppe, apud Simonem quemdam coriarium.</p>

  <p class='pT4' id='AC10_0'>10</p>

  <p class='Normale'><span class="Versetto" id="AC10_1">1&#160;</span>Vir autem quidam erat in Cæsarea, nomine Cornelius, centurio cohortis quæ dicitur Italica,<a href='#FN199'>*</a> <span class="Versetto" id="AC10_2">2&#160;</span>religiosus, ac timens Deum cum omni domo sua, faciens eleemosynas multas plebi, et deprecans Deum semper.<a href='#FN200'>†</a> <span class="Versetto" id="AC10_3">3&#160;</span>Is vidit in visu manifeste, quasi hora diei nona, angelum Dei introëuntem ad se, et dicentem sibi: Corneli.<a href='#FN201'>‡</a> <span class="Versetto" id="AC10_4">4&#160;</span>At ille intuens eum, timore correptus, dixit: Quid est, domine? Dixit autem illi: Orationes tuæ et eleemosynæ tuæ ascenderunt in memoriam in conspectu Dei. <span class="Versetto" id="AC10_5">5&#160;</span>Et nunc mitte viros in Joppen, et accersi Simonem quemdam, qui cognominatur Petrus:<a href='#FN202'>§</a> <span class="Versetto" id="AC10_6">6&#160;</span>hic hospitatur apud Simonem quemdam coriarium, cujus est domus juxta mare: hic dicet tibi quid te oporteat facere.<a href='#FN203'>**</a> <span class="Versetto" id="AC10_7">7&#160;</span>Et cum discessisset angelus qui loquebatur illi, vocavit duos domesticos suos, et militem metuentem Dominum ex his qui illi parebant.<a href='#FN204'>††</a> <span class="Versetto" id="AC10_8">8&#160;</span>Quibus cum narrasset omnia, misit illos in Joppen. <span class="Versetto" id="AC10_9">9&#160;</span>Postera autem die, iter illis facientibus, et appropinquantibus civitati, ascendit Petrus in superiora ut oraret circa horam sextam.<a href='#FN205'>‡‡</a> <span class="Versetto" id="AC10_10">10&#160;</span>Et cum esuriret, voluit gustare. Parantibus autem illis, cecidit super eum mentis excessus:<a href='#FN206'>§§</a> <span class="Versetto" id="AC10_11">11&#160;</span>et vidit cælum apertum, et descendens vas quoddam, velut linteum magnum, quatuor initiis submitti de cælo in terram,<a href='#FN207'>***</a> <span class="Versetto" id="AC10_12">12&#160;</span>in quo erant omnia quadrupedia, et serpentia terræ, et volatilia cæli.<a href='#FN208'>†††</a> <span class="Versetto" id="AC10_13">13&#160;</span>Et facta est vox ad eum: Surge, Petre: occide, et manduca.<a href='#FN209'>‡‡‡</a> <span class="Versetto" id="AC10_14">14&#160;</span>Ait autem Petrus: Absit Domine, quia numquam manducavi omne commune et immundum.<a href='#FN210'>§§§</a> <span class="Versetto" id="AC10_15">15&#160;</span>Et vox iterum secundo ad eum: Quod Deus purificavit, tu commune ne dixeris. <span class="Versetto" id="AC10_16">16&#160;</span>Hoc autem factum est per ter: et statim receptum est vas in cælum. <span class="Versetto" id="AC10_17">17&#160;</span>Et dum intra se hæsitaret Petrus quidnam esset visio quam vidisset, ecce viri qui missi erant a Cornelio, inquirentes domum Simonis astiterunt ad januam. <span class="Versetto" id="AC10_18">18&#160;</span>Et cum vocassent, interrogabant, si Simon qui cognominatur Petrus illic haberet hospitium. <span class="Versetto" id="AC10_19">19&#160;</span>Petro autem cogitante de visione, dixit Spiritus ei: Ecce viri tres quærunt te. <span class="Versetto" id="AC10_20">20&#160;</span>Surge itaque, descende, et vade cum eis nihil dubitans: quia ego misi illos. <span class="Versetto" id="AC10_21">21&#160;</span>Descendens autem Petrus ad viros, dixit: Ecce ego sum, quem quæritis: quæ causa est, propter quam venistis?<a href='#FN211'>*</a> <span class="Versetto" id="AC10_22">22&#160;</span>Qui dixerunt: Cornelius centurio, vir justus et timens Deum, et testimonium habens ab universa gente Judæorum, responsum accepit ab angelo sancto accersire te in domum suam, et audire verba abs te.<a href='#FN212'>†</a> <span class="Versetto" id="AC10_23">23&#160;</span>Introducens ergo eos, recepit hospitio. Sequenti autem die, surgens profectus est cum illis, et quidam ex fratribus ab Joppe comitati sunt eum.<a href='#FN213'>‡</a> <span class="Versetto" id="AC10_24">24&#160;</span>Altera autem die introivit Cæsaream. Cornelius vero exspectabat illos, convocatis cognatis suis et necessariis amicis.<a href='#FN214'>§</a> <span class="Versetto" id="AC10_25">25&#160;</span>Et factum est cum introisset Petrus, obvius venit ei Cornelius, et procidens ad pedes ejus adoravit. <span class="Versetto" id="AC10_26">26&#160;</span>Petrus vero elevavit eum, dicens: Surge: et ego ipse homo sum. <span class="Versetto" id="AC10_27">27&#160;</span>Et loquens cum illo intravit, et invenit multos qui convenerant:<a href='#FN215'>**</a> <span class="Versetto" id="AC10_28">28&#160;</span>dixitque ad illos: Vos scitis quomodo abominatum sit viro Judæo conjungi aut accedere ad alienigenam: sed mihi ostendit Deus neminem communem aut immundum dicere hominem. <span class="Versetto" id="AC10_29">29&#160;</span>Propter quod sine dubitatione veni accersitus. Interrogo ergo, quam ob causam accersistis me? <span class="Versetto" id="AC10_30">30&#160;</span>Et Cornelius ait: A nudiusquarta die usque ad hanc horam, orans eram hora nona in domo mea, et ecce vir stetit ante me in veste candida, et ait:<a href='#FN216'>††</a> <span class="Versetto" id="AC10_31">31&#160;</span>Corneli, exaudita est oratio tua, et eleemosynæ tuæ commemoratæ sunt in conspectu Dei. <span class="Versetto" id="AC10_32">32&#160;</span>Mitte ergo in Joppen, et accersi Simonem qui cognominatur Petrus: hic hospitatur in domo Simonis coriarii juxta mare. <span class="Versetto" id="AC10_33">33&#160;</span>Confestim ergo misi ad te: et tu benefecisti veniendo. Nunc ergo omnes nos in conspectu tuo adsumus audire omnia quæcumque tibi præcepta sunt a Domino. <span class="Versetto" id="AC10_34">34&#160;</span>Aperiens autem Petrus os suum, dixit: In veritate comperi quia non est personarum acceptor Deus;<a href='#FN217'>‡‡</a> <span class="Versetto" id="AC10_35">35&#160;</span>sed in omni gente qui timet eum, et operatur justitiam, acceptus est illi. <span class="Versetto" id="AC10_36">36&#160;</span>Verbum misit Deus filiis Israël, annuntians pacem per Jesum Christum (hic est omnium Dominus). <span class="Versetto" id="AC10_37">37&#160;</span>Vos scitis quod factum est verbum per universam Judæam: incipiens enim a Galilæa post baptismum quod prædicavit Joannes,<a href='#FN218'>§§</a> <span class="Versetto" id="AC10_38">38&#160;</span>Jesum a Nazareth: quomodo unxit eum Deus Spiritu Sancto, et virtute, qui pertransiit benefaciendo, et sanando omnes oppressos a diabolo, quoniam Deus erat cum illo.<a href='#FN219'>***</a> <span class="Versetto" id="AC10_39">39&#160;</span>Et nos testes sumus omnium quæ fecit in regione Judæorum, et Jerusalem, quem occiderunt suspendentes in ligno. <span class="Versetto" id="AC10_40">40&#160;</span>Hunc Deus suscitavit tertia die, et dedit eum manifestum fieri, <span class="Versetto" id="AC10_41">41&#160;</span>non omni populo, sed testibus præordinatis a Deo: nobis, qui manducavimus et bibimus cum illo postquam resurrexit a mortuis.<a href='#FN220'>†††</a> <span class="Versetto" id="AC10_42">42&#160;</span>Et præcepit nobis prædicare populo, et testificari, quia ipse est qui constitutus est a Deo judex vivorum et mortuorum. <span class="Versetto" id="AC10_43">43&#160;</span>Huic omnes prophetæ testimonium perhibent remissionem peccatorum accipere per nomen ejus omnes qui credunt in eum. <span class="Versetto" id="AC10_44">44&#160;</span>Adhuc loquente Petro verba hæc, cecidit Spiritus Sanctus super omnes qui audiebant verbum. <span class="Versetto" id="AC10_45">45&#160;</span>Et obstupuerunt ex circumcisione fideles qui venerant cum Petro, quia et in nationes gratia Spiritus Sancti effusa est.<a href='#FN221'>‡‡‡</a> <span class="Versetto" id="AC10_46">46&#160;</span>Audiebant enim illos loquentes linguis, et magnificantes Deum. <span class="Versetto" id="AC10_47">47&#160;</span>Tunc respondit Petrus: Numquid aquam quis prohibere potest ut non baptizentur hi qui Spiritum Sanctum acceperunt sicut et nos?<a href='#FN222'>§§§</a> <span class="Versetto" id="AC10_48">48&#160;</span>Et jussit eos baptizari in nomine Domini Jesu Christi. Tunc rogaverunt eum ut maneret apud eos aliquot diebus.<a href='#FN223'>*</a></p>

  <p class='pT4' id='AC11_0'>11</p>

  <p class='Normale'><span class="Versetto" id="AC11_1">1&#160;</span>Audierunt autem Apostoli et fratres qui erant in Judæa, quoniam et gentes receperunt verbum Dei. <span class="Versetto" id="AC11_2">2&#160;</span>Cum autem ascendisset Petrus Jerosolymam, disceptabant adversus illum qui erant ex circumcisione, <span class="Versetto" id="AC11_3">3&#160;</span>dicentes: Quare introisti ad viros præputium habentes, et manducasti cum illis? <span class="Versetto" id="AC11_4">4&#160;</span>Incipiens autem Petrus exponebat illis ordinem, dicens: <span class="Versetto" id="AC11_5">5&#160;</span>Ego eram in civitate Joppe orans, et vidi in excessu mentis visionem, descendens vas quoddam velut linteum magnum quatuor initiis summitti de cælo, et venit usque ad me. <span class="Versetto" id="AC11_6">6&#160;</span>In quod intuens considerabam, et vidi quadrupedia terræ, et bestias, et reptilia, et volatilia cæli.<a href='#FN224'>*</a> <span class="Versetto" id="AC11_7">7&#160;</span>Audivi autem et vocem dicentem mihi: Surge, Petre: occide, et manduca. <span class="Versetto" id="AC11_8">8&#160;</span>Dixi autem: Nequaquam Domine: quia commune aut immundum numquam introivit in os meum. <span class="Versetto" id="AC11_9">9&#160;</span>Respondit autem vox secundo de cælo: Quæ Deus mundavit, tu ne commune dixeris. <span class="Versetto" id="AC11_10">10&#160;</span>Hoc autem factum est per ter: et recepta sunt omnia rursum in cælum. <span class="Versetto" id="AC11_11">11&#160;</span>Et ecce viri tres confestim astiterunt in domo in qua eram, missi a Cæsarea ad me. <span class="Versetto" id="AC11_12">12&#160;</span>Dixit autem Spiritus mihi ut irem cum illis, nihil hæsitans. Venerunt autem mecum et sex fratres isti, et ingressi sumus in domum viri. <span class="Versetto" id="AC11_13">13&#160;</span>Narravit autem nobis quomodo vidisset angelum in domo sua, stantem et dicentem sibi: Mitte in Joppen, et accersi Simonem qui cognominatur Petrus, <span class="Versetto" id="AC11_14">14&#160;</span>qui loquetur tibi verba in quibus salvus eris tu, et universa domus tua. <span class="Versetto" id="AC11_15">15&#160;</span>Cum autem cœpissem loqui, cecidit Spiritus Sanctus super eos, sicut et in nos in initio. <span class="Versetto" id="AC11_16">16&#160;</span>Recordatus sum autem verbi Domini, sicut dicebat: Joannes quidem baptizavit aqua, vos autem baptizabimini Spiritu Sancto. <span class="Versetto" id="AC11_17">17&#160;</span>Si ergo eamdem gratiam dedit illis Deus, sicut et nobis qui credidimus in Dominum Jesum Christum: ego quis eram, qui possem prohibere Deum? <span class="Versetto" id="AC11_18">18&#160;</span>His auditis, tacuerunt: et glorificaverunt Deum, dicentes: Ergo et gentibus pœnitentiam dedit Deus ad vitam.<a href='#FN225'>†</a> <span class="Versetto" id="AC11_19">19&#160;</span>Et illi quidem qui dispersi fuerant a tribulatione quæ facta fuerat sub Stephano, perambulaverunt usque Phœnicen, et Cyprum, et Antiochiam, nemini loquentes verbum, nisi solis Judæis.<a href='#FN226'>‡</a> <span class="Versetto" id="AC11_20">20&#160;</span>Erant autem quidam ex eis viri Cyprii et Cyrenæi, qui cum introissent Antiochiam, loquebantur et ad Græcos, annuntiantes Dominum Jesum.<a href='#FN227'>§</a> <span class="Versetto" id="AC11_21">21&#160;</span>Et erat manus Domini cum eis: multusque numerus credentium conversus est ad Dominum.<a href='#FN228'>**</a> <span class="Versetto" id="AC11_22">22&#160;</span>Pervenit autem sermo ad aures ecclesiæ quæ erat Jerosolymis super istis: et miserunt Barnabam usque ad Antiochiam.<a href='#FN229'>††</a> <span class="Versetto" id="AC11_23">23&#160;</span>Qui cum pervenisset, et vidisset gratiam Dei, gavisus est: et hortabatur omnes in proposito cordis permanere in Domino:<a href='#FN230'>‡‡</a> <span class="Versetto" id="AC11_24">24&#160;</span>quia erat vir bonus, et plenus Spiritu Sancto, et fide. Et apposita est multa turba Domino. <span class="Versetto" id="AC11_25">25&#160;</span>Profectus est autem Barnabas Tarsum, ut quæreret Saulum: quem cum invenisset, perduxit Antiochiam.<a href='#FN231'>§§</a> <span class="Versetto" id="AC11_26">26&#160;</span>Et annum totum conversati sunt ibi in ecclesia: et docuerunt turbam multam, ita ut cognominarentur primum Antiochiæ discipuli, christiani.<a href='#FN232'>***</a> <span class="Versetto" id="AC11_27">27&#160;</span>In his autem diebus supervenerunt ab Jerosolymis prophetæ Antiochiam: <span class="Versetto" id="AC11_28">28&#160;</span>et surgens unus ex eis nomine Agabus, significabat per spiritum famem magnam futuram in universo orbe terrarum, quæ facta est sub Claudio. <span class="Versetto" id="AC11_29">29&#160;</span>Discipuli autem, prout quis habebat, proposuerunt singuli in ministerium mittere habitantibus in Judæa fratribus: <span class="Versetto" id="AC11_30">30&#160;</span>quod et fecerunt, mittentes ad seniores per manus Barnabæ et Sauli.</p>

  <p class='pT4' id='AC12_0'>12</p>

  <p class='Normale'><span class="Versetto" id="AC12_1">1&#160;</span>Eodem autem tempore misit Herodes rex manus, ut affligeret quosdam de ecclesia. <span class="Versetto" id="AC12_2">2&#160;</span>Occidit autem Jacobum fratrem Joannis gladio. <span class="Versetto" id="AC12_3">3&#160;</span>Videns autem quia placeret Judæis, apposuit ut apprehenderet et Petrum. Erant autem dies Azymorum. <span class="Versetto" id="AC12_4">4&#160;</span>Quem cum apprehendisset, misit in carcerem, tradens quatuor quaternionibus militum custodiendum, volens post Pascha producere eum populo.<a href='#FN233'>*</a> <span class="Versetto" id="AC12_5">5&#160;</span>Et Petrus quidem servabatur in carcere. Oratio autem fiebant sine intermissione ab ecclesia ad Deum pro eo. <span class="Versetto" id="AC12_6">6&#160;</span>Cum autem producturus eum esset Herodes, in ipsa nocte erat Petrus dormiens inter duos milites, vinctus catenis duabus: et custodes ante ostium custodiebant carcerem.<a href='#FN234'>†</a> <span class="Versetto" id="AC12_7">7&#160;</span>Et ecce angelus Domini astitit, et lumen refulsit in habitaculo: percussoque latere Petri, excitavit eum, dicens: Surge velociter. Et ceciderunt catenæ de manibus ejus.<a href='#FN235'>‡</a> <span class="Versetto" id="AC12_8">8&#160;</span>Dixit autem angelus ad eum: Præcingere, et calcea te caligas tuas. Et fecit sic. Et dixit illi: Circumda tibi vestimentum tuum, et sequere me. <span class="Versetto" id="AC12_9">9&#160;</span>Et exiens sequebatur eum, et nesciebat quia verum est, quod fiebat per angelum: existimabat autem se visum videre. <span class="Versetto" id="AC12_10">10&#160;</span>Transeuntes autem primam et secundam custodiam, venerunt ad portam ferream, quæ ducit ad civitatem: quæ ultro aperta est eis. Et exeuntes processerunt vicum unum: et continuo discessit angelus ab eo. <span class="Versetto" id="AC12_11">11&#160;</span>Et Petrus ad se reversus, dixit: Nunc scio vere quia misit Dominus angelum suum, et eripuit me de manu Herodis, et de omni exspectatione plebis Judæorum.<a href='#FN236'>§</a> <span class="Versetto" id="AC12_12">12&#160;</span>Consideransque venit ad domum Mariæ matris Joannis, qui cognominatus est Marcus, ubi erant multi congregati, et orantes. <span class="Versetto" id="AC12_13">13&#160;</span>Pulsante autem eo ostium januæ, processit puella ad audiendum, nomine Rhode.<a href='#FN237'>**</a> <span class="Versetto" id="AC12_14">14&#160;</span>Et ut cognovit vocem Petri, præ gaudio non aperuit januam, sed intro currens nuntiavit stare Petrum ante januam. <span class="Versetto" id="AC12_15">15&#160;</span>At illi dixerunt ad eam: Insanis. Illa autem affirmabat sic se habere. Illi autem dicebant: Angelus ejus est.<a href='#FN238'>††</a> <span class="Versetto" id="AC12_16">16&#160;</span>Petrus autem perseverabat pulsans. Cum autem aperuissent, viderunt eum, et obstupuerunt. <span class="Versetto" id="AC12_17">17&#160;</span>Annuens autem eis manu ut tacerent, narravit quomodo Dominus eduxisset eum de carcere, dixitque: Nuntiate Jacobo et fratribus hæc. Et egressus abiit in alium locum.<a href='#FN239'>‡‡</a> <span class="Versetto" id="AC12_18">18&#160;</span>Facta autem die, erat non parva turbatio inter milites, quidnam factum esset de Petro. <span class="Versetto" id="AC12_19">19&#160;</span>Herodes autem cum requisisset eum et non invenisset, inquisitione facta de custodibus, jussit eos duci: descendensque a Judæa in Cæsaream, ibi commoratus est. <span class="Versetto" id="AC12_20">20&#160;</span>Erat autem iratus Tyriis et Sidoniis. At illi unanimes venerunt ad eum, et persuaso Blasto, qui erat super cubiculum regis, postulabant pacem, eo quod alerentur regiones eorum ab illo. <span class="Versetto" id="AC12_21">21&#160;</span>Statuto autem die Herodes vestitus veste regia sedit pro tribunali, et concionabatur ad eos. <span class="Versetto" id="AC12_22">22&#160;</span>Populus autem acclamabat: Dei voces, et non hominis. <span class="Versetto" id="AC12_23">23&#160;</span>Confestim autem percussit eum angelus Domini, eo quod non dedisset honorem Deo: et consumptus a vermibus, expiravit.<a href='#FN240'>§§</a> <span class="Versetto" id="AC12_24">24&#160;</span>Verbum autem Domini crescebat, et multiplicabatur. <span class="Versetto" id="AC12_25">25&#160;</span>Barnabas autem et Saulus reversi sunt ab Jerosolymis expleto ministerio assumpto Joanne, qui cognominatus est Marcus.</p>

  <p class='pT4' id='AC13_0'>13</p>

  <p class='Normale'><span class="Versetto" id="AC13_1">1&#160;</span>Erant autem in ecclesia quæ erat Antiochiæ, prophetæ et doctores, in quibus Barnabas, et Simon qui vocabatur Niger, et Lucius Cyrenensis, et Manahen, qui erat Herodis Tetrarchæ collactaneus, et Saulus.<a href='#FN241'>*</a> <span class="Versetto" id="AC13_2">2&#160;</span>Ministrantibus autem illis Domino, et jejunantibus, dixit illis Spiritus Sanctus: Segregate mihi Saulum et Barnabam in opus ad quod assumpsi eos. <span class="Versetto" id="AC13_3">3&#160;</span>Tunc jejunantes et orantes, imponentesque eis manus, dimiserunt illos. <span class="Versetto" id="AC13_4">4&#160;</span>Et ipsi quidem missi a Spiritu Sancto abierunt Seleuciam: et inde navigaverunt Cyprum.<a href='#FN242'>†</a> <span class="Versetto" id="AC13_5">5&#160;</span>Et cum venissent Salaminam, prædicabant verbum Dei in synagogis Judæorum. Habebant autem et Joannem in ministerio. <span class="Versetto" id="AC13_6">6&#160;</span>Et cum perambulassent universam insulam usque Paphum, invenerunt quemdam virum magum pseudoprophetam, Judæum, cui nomen erat Barjesu, <span class="Versetto" id="AC13_7">7&#160;</span>qui erat cum proconsule Sergio Paulo viro prudente. Hic, accersitis Barnaba et Saulo, desiderabat audire verbum Dei.<a href='#FN243'>‡</a> <span class="Versetto" id="AC13_8">8&#160;</span>Resistebat autem illis Elymas magus (sic enim interpretatur nomen ejus), quærens avertere proconsulem a fide.<a href='#FN244'>§</a> <span class="Versetto" id="AC13_9">9&#160;</span>Saulus autem, qui et Paulus, repletus Spiritu Sancto, intuens in eum,<a href='#FN245'>**</a> <span class="Versetto" id="AC13_10">10&#160;</span>dixit: O plene omni dolo et omni fallacia, fili diaboli, inimice omnis justitiæ, non desinis subvertere vias Domini rectas. <span class="Versetto" id="AC13_11">11&#160;</span>Et nunc ecce manus Domini super te, et eris cæcus, non videns solem usque ad tempus. Et confestim cecidit in eum caligo et tenebræ: et circuiens quærebat qui ei manum daret.<a href='#FN246'>††</a> <span class="Versetto" id="AC13_12">12&#160;</span>Tunc proconsul cum vidisset factum, credidit admirans super doctrina Domini. <span class="Versetto" id="AC13_13">13&#160;</span>Et cum a Papho navigassent Paulus et qui cum eo erant, venerunt Pergen Pamphyliæ. Joannes autem discedens ab eis, reversus est Jerosolymam. <span class="Versetto" id="AC13_14">14&#160;</span>Illi vero pertranseuntes Pergen, venerunt Antiochiam Pisidiæ: et ingressi synagogam die sabbatorum, sederunt.<a href='#FN247'>‡‡</a> <span class="Versetto" id="AC13_15">15&#160;</span>Post lectionem autem legis et prophetarum, miserunt principes synagogæ ad eos, dicentes: Viri fratres, si quis est in vobis sermo exhortationis ad plebem, dicite. <span class="Versetto" id="AC13_16">16&#160;</span>Surgens autem Paulus, et manu silentium indicens, ait: Viri Israëlitæ, et qui timetis Deum, audite: <span class="Versetto" id="AC13_17">17&#160;</span>Deus plebis Israël elegit patres nostros, et plebem exaltavit cum essent incolæ in terra Ægypti, et in brachio excelso eduxit eos ex ea, <span class="Versetto" id="AC13_18">18&#160;</span>et per quadraginta annorum tempus mores eorum sustinuit in deserto. <span class="Versetto" id="AC13_19">19&#160;</span>Et destruens gentes septem in terra Chanaan, sorte distribuit eis terram eorum,<a href='#FN248'>§§</a> <span class="Versetto" id="AC13_20">20&#160;</span>quasi post quadringentos et quinquaginta annos: et post hæc dedit judices, usque ad Samuel prophetam.<a href='#FN249'>***</a> <span class="Versetto" id="AC13_21">21&#160;</span>Et exinde postulaverunt regem: et dedit illis Deus Saul filium Cis, virum de tribu Benjamin, annis quadraginta: <span class="Versetto" id="AC13_22">22&#160;</span>et amoto illo, suscitavit illis David regem: cui testimonium perhibens, dixit: Inveni David filium Jesse, virum secundum cor meum, qui faciet omnes voluntates meas. <span class="Versetto" id="AC13_23">23&#160;</span>Hujus Deus ex semine secundum promissionem eduxit Israël salvatorem Jesum, <span class="Versetto" id="AC13_24">24&#160;</span>prædicante Joanne ante faciem adventus ejus baptismum pœnitentiæ omni populo Israël. <span class="Versetto" id="AC13_25">25&#160;</span>Cum impleret autem Joannes cursum suum, dicebat: Quem me arbitramini esse, non sum ego: sed ecce venit post me, cujus non sum dignus calceamenta pedum solvere. <span class="Versetto" id="AC13_26">26&#160;</span>Viri fratres, filii generis Abraham, et qui in vobis timent Deum, vobis verbum salutis hujus missum est.<a href='#FN250'>†††</a> <span class="Versetto" id="AC13_27">27&#160;</span>Qui enim habitabant Jerusalem, et principes ejus hunc ignorantes, et voces prophetarum quæ per omne sabbatum leguntur, judicantes impleverunt,<a href='#FN251'>‡‡‡</a> <span class="Versetto" id="AC13_28">28&#160;</span>et nullam causam mortis invenientes in eo, petierunt a Pilato ut interficerent eum. <span class="Versetto" id="AC13_29">29&#160;</span>Cumque consummassent omnia quæ de eo scripta erant, deponentes eum de ligno, posuerunt eum in monumento. <span class="Versetto" id="AC13_30">30&#160;</span>Deus vero suscitavit eum a mortuis tertia die: qui visus est per dies multos his <span class="Versetto" id="AC13_31">31&#160;</span>qui simul ascenderant cum eo de Galilæa in Jerusalem: qui usque nunc sunt testes ejus ad plebem. <span class="Versetto" id="AC13_32">32&#160;</span>Et nos vobis annuntiamus eam, quæ ad patres nostros repromissio facta est: <span class="Versetto" id="AC13_33">33&#160;</span>quoniam hanc Deus adimplevit filiis nostris resuscitans Jesum, sicut et in psalmo secundo scriptum est: Filius meus es tu, ego hodie genui te. <span class="Versetto" id="AC13_34">34&#160;</span>Quod autem suscitavit eum a mortuis, amplius jam non reversurum in corruptionem, ita dixit: Quia dabo vobis sancta David fidelia. <span class="Versetto" id="AC13_35">35&#160;</span>Ideoque et alias dicit: Non dabis sanctum tuum videre corruptionem.<a href='#FN252'>§§§</a> <span class="Versetto" id="AC13_36">36&#160;</span>David enim in sua generatione cum administrasset, voluntati Dei dormivit: et appositus est ad patres suos, et vidit corruptionem. <span class="Versetto" id="AC13_37">37&#160;</span>Quem vero Deus suscitavit a mortuis, non vidit corruptionem. <span class="Versetto" id="AC13_38">38&#160;</span>Notum igitur sit vobis, viri fratres, quia per hunc vobis remissio peccatorum annuntiatur, et ab omnibus quibus non potuistis in lege Moysi justificari, <span class="Versetto" id="AC13_39">39&#160;</span>in hoc omnis qui credit, justificatur. <span class="Versetto" id="AC13_40">40&#160;</span>Videte ergo ne superveniat vobis quod dictum est in prophetis: <span class="Versetto" id="AC13_41">41&#160;</span>[Videte contemptores, et admiramini, et disperdimini: quia opus operor ego in diebus vestris, opus quod non credetis, si quis enarraverit vobis.]<a href='#FN253'>*</a> <span class="Versetto" id="AC13_42">42&#160;</span>Exeuntibus autem illis rogabant ut sequenti sabbato loquerentur sibi verba hæc. <span class="Versetto" id="AC13_43">43&#160;</span>Cumque dimissa esset synagoga, secuti sunt multi Judæorum, et colentium advenarum, Paulum et Barnabam: qui loquentes suadebant eis ut permanerent in gratia Dei.<a href='#FN254'>†</a> <span class="Versetto" id="AC13_44">44&#160;</span>Sequenti vero sabbato pene universa civitas convenit audire verbum Dei. <span class="Versetto" id="AC13_45">45&#160;</span>Videntes autem turbas Judæi, repleti sunt zelo, et contradicebant his quæ a Paulo dicebantur, blasphemantes. <span class="Versetto" id="AC13_46">46&#160;</span>Tunc constanter Paulus et Barnabas dixerunt: Vobis oportebat primum loqui verbum Dei: sed quoniam repellitis illud, et indignos vos judicatis æternæ vitæ, ecce convertimur ad gentes.<a href='#FN255'>‡</a> <span class="Versetto" id="AC13_47">47&#160;</span>Sic enim præcepit nobis Dominus: Posui te in lucem gentium, ut sis in salutem usque ad extremum terræ.<a href='#FN256'>§</a> <span class="Versetto" id="AC13_48">48&#160;</span>Audientes autem gentes, gavisæ sunt, et glorificabant verbum Domini: et crediderunt quotquot erant præordinati ad vitam æternam.<a href='#FN257'>**</a> <span class="Versetto" id="AC13_49">49&#160;</span>Disseminabatur autem verbum Domini per universam regionem. <span class="Versetto" id="AC13_50">50&#160;</span>Judæi autem concitaverunt mulieres religiosas et honestas, et primos civitatis, et excitaverunt persecutionem in Paulum et Barnabam: et ejecerunt eos de finibus suis.<a href='#FN258'>††</a> <span class="Versetto" id="AC13_51">51&#160;</span>At illi excusso pulvere pedum in eos, venerunt Iconium.<a href='#FN259'>‡‡</a> <span class="Versetto" id="AC13_52">52&#160;</span>Discipuli quoque replebantur gaudio, et Spiritu Sancto.</p>

  <p class='pT4' id='AC14_0'>14</p>

  <p class='Normale'><span class="Versetto" id="AC14_1">1&#160;</span>Factum est autem Iconii, ut simul introirent in synagogam Judæorum, et loquerentur, ita ut crederet Judæorum et Græcorum copiosa multitudo. <span class="Versetto" id="AC14_2">2&#160;</span>Qui vero increduli fuerunt Judæi, suscitaverunt et ad iracundiam concitaverunt animas gentium adversus fratres. <span class="Versetto" id="AC14_3">3&#160;</span>Multo igitur tempore demorati sunt, fiducialiter agentes in Domino, testimonium perhibente verbo gratiæ suæ, dante signa et prodigia fieri per manus eorum. <span class="Versetto" id="AC14_4">4&#160;</span>Divisa est autem multitudo civitatis: et quidam quidem erant cum Judæis, quidam vero cum Apostolis. <span class="Versetto" id="AC14_5">5&#160;</span>Cum autem factus esset impetus gentilium et Judæorum cum principibus suis, ut contumeliis afficerent, et lapidarent eos, <span class="Versetto" id="AC14_6">6&#160;</span>intelligentes confugerunt ad civitates Lycaoniæ Lystram et Derben, et universam in circuitu regionem, et ibi evangelizantes erant.<a href='#FN260'>*</a> <span class="Versetto" id="AC14_7">7&#160;</span>Et quidam vir Lystris infirmus pedibus sedebat, claudus ex utero matris suæ, qui numquam ambulaverat. <span class="Versetto" id="AC14_8">8&#160;</span>Hic audivit Paulum loquentem. Qui intuitus eum, et videns quia fidem haberet ut salvus fieret, <span class="Versetto" id="AC14_9">9&#160;</span>dixit magna voce: Surge super pedes tuos rectus. Et exilivit, et ambulabat. <span class="Versetto" id="AC14_10">10&#160;</span>Turbæ autem cum vidissent quod fecerat Paulus, levaverunt vocem suam lycaonice, dicentes: Dii similes facti hominibus descenderunt ad nos.<a href='#FN261'>†</a> <span class="Versetto" id="AC14_11">11&#160;</span>Et vocabant Barnabam Jovem, Paulum vero Mercurium: quoniam ipse erat dux verbi. <span class="Versetto" id="AC14_12">12&#160;</span>Sacerdos quoque Jovis, qui erat ante civitatem, tauros et coronas ante januas afferens, cum populis volebat sacrificare.<a href='#FN262'>‡</a> <span class="Versetto" id="AC14_13">13&#160;</span>Quod ubi audierunt Apostoli, Barnabas et Paulus, conscissis tunicis suis exilierunt in turbas, clamantes <span class="Versetto" id="AC14_14">14&#160;</span>et dicentes: Viri, quid hæc facitis? et nos mortales sumus, similes vobis homines, annuntiantes vobis ab his vanis converti ad Deum vivum, qui fecit cælum, et terram, et mare, et omnia quæ in eis sunt: <span class="Versetto" id="AC14_15">15&#160;</span>qui in præteritis generationibus dimisit omnes gentes ingredi vias suas. <span class="Versetto" id="AC14_16">16&#160;</span>Et quidem non sine testimonio semetipsum reliquit benefaciens de cælo, dans pluvias et tempora fructifera, implens cibo et lætitia corda nostra.<a href='#FN263'>§</a> <span class="Versetto" id="AC14_17">17&#160;</span>Et hæc dicentes, vix sedaverunt turbas ne sibi immolarent. <span class="Versetto" id="AC14_18">18&#160;</span>Supervenerunt autem quidam ab Antiochia et Iconio Judæi: et persuasis turbis, lapidantesque Paulum, traxerunt extra civitatem, existimantes eum mortuum esse.<a href='#FN264'>**</a> <span class="Versetto" id="AC14_19">19&#160;</span>Circumdantibus autem eum discipulis, surgens intravit civitatem, et postera die profectus est cum Barnaba in Derben. <span class="Versetto" id="AC14_20">20&#160;</span>Cumque evangelizassent civitati illi, et docuissent multos, reversi sunt Lystram, et Iconium, et Antiochiam, <span class="Versetto" id="AC14_21">21&#160;</span>confirmantes animas discipulorum, exhortantesque ut permanerent in fide: et quoniam per multas tribulationes oportet nos intrare in regnum Dei.<a href='#FN265'>††</a> <span class="Versetto" id="AC14_22">22&#160;</span>Et cum constituissent illis per singulas ecclesias presbyteros, et orassent cum jejunationibus, commendaverunt eos Domino, in quem crediderunt. <span class="Versetto" id="AC14_23">23&#160;</span>Transeuntesque Pisidiam, venerunt in Pamphyliam, <span class="Versetto" id="AC14_24">24&#160;</span>et loquentes verbum Domini in Perge, descenderunt in Attaliam: <span class="Versetto" id="AC14_25">25&#160;</span>et inde navigaverunt Antiochiam, unde erant traditi gratiæ Dei in opus quod compleverunt. <span class="Versetto" id="AC14_26">26&#160;</span>Cum autem venissent, et congregassent ecclesiam, retulerunt quanta fecisset Deus cum illis, et quia aperuisset gentibus ostium fidei. <span class="Versetto" id="AC14_27">27&#160;</span>Morati sunt autem tempus non modicum cum discipulis.</p>

  <p class='pT4' id='AC15_0'>15</p>

  <p class='Normale'><span class="Versetto" id="AC15_1">1&#160;</span>Et quidam descendentes de Judæa docebant fratres: Quia nisi circumcidamini secundum morem Moysi, non potestis salvari. <span class="Versetto" id="AC15_2">2&#160;</span>Facta ergo seditione non minima Paulo et Barnabæ adversus illos, statuerunt ut ascenderent Paulus et Barnabas, et quidam alii ex aliis ad Apostolos et presbyteros in Jerusalem super hac quæstione.<a href='#FN266'>*</a> <span class="Versetto" id="AC15_3">3&#160;</span>Illi ergo deducti ab ecclesia pertransibant Phœnicen et Samariam, narrantes conversionem gentium: et faciebant gaudium magnum omnibus fratribus. <span class="Versetto" id="AC15_4">4&#160;</span>Cum autem venissent Jerosolymam, suscepti sunt ab ecclesia, et ab Apostolis et senioribus, annuntiantes quanta Deus fecisset cum illis. <span class="Versetto" id="AC15_5">5&#160;</span>Surrexerunt autem quidam de hæresi pharisæorum, qui crediderunt, dicentes quia oportet circumcidi eos, præcipere quoque servare legem Moysi. <span class="Versetto" id="AC15_6">6&#160;</span>Conveneruntque Apostoli et seniores videre de verbo hoc.<a href='#FN267'>†</a> <span class="Versetto" id="AC15_7">7&#160;</span>Cum autem magna conquisitio fieret, surgens Petrus dixit ad eos: Viri fratres, vos scitis quoniam ab antiquis diebus Deus in nobis elegit, per os meum audire gentes verbum Evangelii et credere.<a href='#FN268'>‡</a> <span class="Versetto" id="AC15_8">8&#160;</span>Et qui novit corda Deus, testimonium perhibuit, dans illis Spiritum Sanctum, sicut et nobis, <span class="Versetto" id="AC15_9">9&#160;</span>et nihil discrevit inter nos et illos, fide purificans corda eorum.<a href='#FN269'>§</a> <span class="Versetto" id="AC15_10">10&#160;</span>Nunc ergo quid tentatis Deum, imponere jugum super cervices discipulorum quod neque patres nostri, neque nos portare potuimus? <span class="Versetto" id="AC15_11">11&#160;</span>sed per gratiam Domini Jesu Christi credimus salvari, quemadmodum et illi. <span class="Versetto" id="AC15_12">12&#160;</span>Tacuit autem omnis multitudo: et audiebant Barnabam et Paulum narrantes quanta Deus fecisset signa et prodigia in gentibus per eos.<a href='#FN270'>**</a> <span class="Versetto" id="AC15_13">13&#160;</span>Et postquam tacuerunt, respondit Jacobus, dicens: Viri fratres, audite me.<a href='#FN271'>††</a> <span class="Versetto" id="AC15_14">14&#160;</span>Simon narravit quemadmodum primum Deus visitavit sumere ex gentibus populum nomini suo. <span class="Versetto" id="AC15_15">15&#160;</span>Et huic concordant verba prophetarum: sicut scriptum est: <span class="Versetto" id="AC15_16">16&#160;</span>[Post hæc revertar, et reædificabo tabernaculum David quod decidit: et diruta ejus reædificabo, et erigam illud:<a href='#FN272'>‡‡</a> <span class="Versetto" id="AC15_17">17&#160;</span>ut requirant ceteri hominum Dominum, et omnes gentes super quas invocatum est nomen meum, dicit Dominus faciens hæc.<a href='#FN273'>§§</a> <span class="Versetto" id="AC15_18">18&#160;</span>Notum a sæculo est Domino opus suum.] <span class="Versetto" id="AC15_19">19&#160;</span>Propter quod ego judico non inquietari eos qui ex gentibus convertuntur ad Deum,<a href='#FN274'>***</a> <span class="Versetto" id="AC15_20">20&#160;</span>sed scribere ad eos ut abstineant se a contaminationibus simulacrorum, et fornicatione, et suffocatis, et sanguine.<a href='#FN275'>†††</a> <span class="Versetto" id="AC15_21">21&#160;</span>Moyses enim a temporibus antiquis habet in singulis civitatibus qui eum prædicent in synagogis, ubi per omne sabbatum legitur. <span class="Versetto" id="AC15_22">22&#160;</span>Tunc placuit Apostolis et senioribus cum omni ecclesia eligere viros ex eis, et mittere Antiochiam cum Paulo et Barnaba: Judam, qui cognominabatur Barsabas, et Silam, viros primos in fratribus:<a href='#FN276'>‡‡‡</a> <span class="Versetto" id="AC15_23">23&#160;</span>scribentes per manus eorum: Apostoli et seniores fratres, his qui sunt Antiochiæ, et Syriæ, et Ciliciæ, fratribus ex gentibus, salutem.<a href='#FN277'>§§§</a> <span class="Versetto" id="AC15_24">24&#160;</span>Quoniam audivimus quia quidam ex nobis exeuntes, turbaverunt vos verbis, evertentes animas vestras, quibus non mandavimus,<a href='#FN278'>*</a> <span class="Versetto" id="AC15_25">25&#160;</span>placuit nobis collectis in unum eligere viros, et mittere ad vos cum carissimis nostris Barnaba et Paulo, <span class="Versetto" id="AC15_26">26&#160;</span>hominibus qui tradiderunt animas suas pro nomine Domini nostri Jesu Christi. <span class="Versetto" id="AC15_27">27&#160;</span>Misimus ergo Judam et Silam, qui et ipsi vobis verbis referent eadem. <span class="Versetto" id="AC15_28">28&#160;</span>Visum est enim Spiritui Sancto et nobis nihil ultra imponere vobis oneris quam hæc necessaria:<a href='#FN279'>†</a> <span class="Versetto" id="AC15_29">29&#160;</span>ut abstineatis vos ab immolatis simulacrorum, et sanguine, et suffocato, et fornicatione: a quibus custodientes vos, bene agetis. Valete.<a href='#FN280'>‡</a> <span class="Versetto" id="AC15_30">30&#160;</span>Illi ergo dimissi, descenderunt Antiochiam: et congregata multitudine tradiderunt epistolam. <span class="Versetto" id="AC15_31">31&#160;</span>Quam cum legissent, gavisi sunt super consolatione. <span class="Versetto" id="AC15_32">32&#160;</span>Judas autem et Silas, et ipsi cum essent prophetæ, verbo plurimo consolati sunt fratres, et confirmaverunt. <span class="Versetto" id="AC15_33">33&#160;</span>Facto autem ibi aliquanto tempore, dimissi sunt cum pace a fratribus ad eos qui miserant illos. <span class="Versetto" id="AC15_34">34&#160;</span>Visum est autem Silæ ibi remanere: Judas autem solus abiit Jerusalem.<a href='#FN281'>§</a> <span class="Versetto" id="AC15_35">35&#160;</span>Paulus autem et Barnabas demorabantur Antiochiæ, docentes et evangelizantes cum aliis pluribus verbum Domini. <span class="Versetto" id="AC15_36">36&#160;</span>Post aliquot autem dies, dixit ad Barnabam Paulus: Revertentes visitemus fratres per universas civitates in quibus prædicavimus verbum Domini, quomodo se habeant. <span class="Versetto" id="AC15_37">37&#160;</span>Barnabas autem volebat secum assumere et Joannem, qui cognominabatur Marcus. <span class="Versetto" id="AC15_38">38&#160;</span>Paulus autem rogabat eum (ut qui discessisset ab eis de Pamphylia, et non isset cum eis in opus) non debere recipi. <span class="Versetto" id="AC15_39">39&#160;</span>Facta est autem dissensio, ita ut discederent ab invicem, et Barnabas quidem, assumpto Marco, navigaret Cyprum.<a href='#FN282'>**</a> <span class="Versetto" id="AC15_40">40&#160;</span>Paulus vero, electo Sila, profectus est, traditus gratiæ Dei a fratribus.<a href='#FN283'>††</a> <span class="Versetto" id="AC15_41">41&#160;</span>Perambulabat autem Syriam et Ciliciam, confirmans ecclesias: præcipiens custodire præcepta Apostolorum et seniorum.</p>

  <p class='pT4' id='AC16_0'>16</p>

  <p class='Normale'><span class="Versetto" id="AC16_1">1&#160;</span>Pervenit autem Derben et Lystram. Et ecce discipulus quidam erat ibi nomine Timotheus, filius mulieris Judææ fidelis, patre gentili.<a href='#FN284'>*</a> <span class="Versetto" id="AC16_2">2&#160;</span>Huic testimonium bonum reddebant qui in Lystris erant et Iconio fratres. <span class="Versetto" id="AC16_3">3&#160;</span>Hunc voluit Paulus secum proficisci: et assumens circumcidit eum propter Judæos qui erant in illis locis. Sciebant enim omnes quod pater ejus erat gentilis.<a href='#FN285'>†</a> <span class="Versetto" id="AC16_4">4&#160;</span>Cum autem pertransirent civitates, tradebant eis custodiri dogmata quæ erant decreta ab Apostolis et senioribus qui erant Jerosolymis.<a href='#FN286'>‡</a> <span class="Versetto" id="AC16_5">5&#160;</span>Et ecclesiæ quidem confirmabantur fide, et abundabunt numero quotidie.<a href='#FN287'>§</a> <span class="Versetto" id="AC16_6">6&#160;</span>Transeuntes autem Phrygiam et Galatiæ regionem, vetati sunt a Spiritu Sancto loqui verbum Dei in Asia. <span class="Versetto" id="AC16_7">7&#160;</span>Cum venissent autem in Mysiam, tentabant ire in Bithyniam: et non permisit eos Spiritus Jesu.<a href='#FN288'>**</a> <span class="Versetto" id="AC16_8">8&#160;</span>Cum autem pertransissent Mysiam, descenderunt Troadem: <span class="Versetto" id="AC16_9">9&#160;</span>et visio per noctem Paulo ostensa est: vir Macedo quidam erat stans et deprecans eum, et dicens: Transiens in Macedoniam, adjuva nos.<a href='#FN289'>††</a> <span class="Versetto" id="AC16_10">10&#160;</span>Ut autem visum vidit, statim quæsivimus proficisci in Macedoniam, certi facti quod vocasset nos Deus evangelizare eis. <span class="Versetto" id="AC16_11">11&#160;</span>Navigantes autem a Troade, recto cursu venimus Samothraciam, et sequenti die Neapolim:<a href='#FN290'>‡‡</a> <span class="Versetto" id="AC16_12">12&#160;</span>et inde Philippos, quæ est prima partis Macedoniæ civitas, colonia. Eramus autem in hac urbe diebus aliquot, conferentes.<a href='#FN291'>§§</a> <span class="Versetto" id="AC16_13">13&#160;</span>Die autem sabbatorum egressi sumus foras portam juxta flumen, ubi videbatur oratio esse: et sedentes loquebamur mulieribus quæ convenerant. <span class="Versetto" id="AC16_14">14&#160;</span>Et quædam mulier nomine Lydia, purpuraria civitatis Thyatirenorum, colens Deum, audivit: cujus Dominus aperuit cor intendere his quæ dicebantur a Paulo.<a href='#FN292'>***</a> <span class="Versetto" id="AC16_15">15&#160;</span>Cum autem baptizata esset, et domus ejus, deprecata est, dicens: Si judicastis me fidelem Domino esse, introite in domum meam, et manete. Et coëgit nos.<a href='#FN293'>†††</a> <span class="Versetto" id="AC16_16">16&#160;</span>Factum est autem euntibus nobis ad orationem, puellam quamdam habentem spiritum pythonem obviare nobis, quæ quæstum magnum præstabat dominis suis divinando. <span class="Versetto" id="AC16_17">17&#160;</span>Hæc subsecuta Paulum et nos, clamabat dicens: Isti homines servi Dei excelsi sunt, qui annuntiant vobis viam salutis.<a href='#FN294'>‡‡‡</a> <span class="Versetto" id="AC16_18">18&#160;</span>Hoc autem faciebat multis diebus. Dolens autem Paulus, et conversus, spiritui dixit: Præcipio tibi in nomine Jesu Christi exire ab ea. Et exiit eadem hora. <span class="Versetto" id="AC16_19">19&#160;</span>Videntes autem domini ejus quia exivit spes quæstus eorum, apprehendentes Paulum et Silam, perduxerunt in forum ad principes: <span class="Versetto" id="AC16_20">20&#160;</span>et offerentes eos magistratibus, dixerunt: Hi homines conturbant civitatem nostram, cum sint Judæi: <span class="Versetto" id="AC16_21">21&#160;</span>et annuntiant morem quem non licet nobis suscipere neque facere, cum simus Romani. <span class="Versetto" id="AC16_22">22&#160;</span>Et cucurrit plebs adversus eos: et magistratus, scissis tunicis eorum, jusserunt eos virgis cædi. <span class="Versetto" id="AC16_23">23&#160;</span>Et cum multas plagas eis imposuissent, miserunt eos in carcerem, præcipientes custodi ut diligenter custodiret eos.<a href='#FN295'>§§§</a> <span class="Versetto" id="AC16_24">24&#160;</span>Qui cum tale præceptum accepisset, misit eos in interiorem carcerem, et pedes eorum strinxit ligno. <span class="Versetto" id="AC16_25">25&#160;</span>Media autem nocte Paulus et Silas orantes, laudabant Deum: et audiebant eos qui in custodia erant.<a href='#FN296'>*</a> <span class="Versetto" id="AC16_26">26&#160;</span>Subito vero terræmotus factus est magnus, ita ut moverentur fundamenta carceris. Et statim aperta sunt omnia ostia: et universorum vincula soluta sunt.<a href='#FN297'>†</a> <span class="Versetto" id="AC16_27">27&#160;</span>Expergefactus autem custos carceris, et videns januas apertas carceris, evaginato gladio volebat se interficere, æstimans fugisse vinctos. <span class="Versetto" id="AC16_28">28&#160;</span>Clamavit autem Paulus voce magna, dicens: Nihil tibi mali feceris: universi enim hic sumus. <span class="Versetto" id="AC16_29">29&#160;</span>Petitoque lumine, introgressus est: et tremefactus procidit Paulo et Silæ ad pedes:<a href='#FN298'>‡</a> <span class="Versetto" id="AC16_30">30&#160;</span>et producens eos foras, ait: Domini, quid me oportet facere, ut salvus fiam? <span class="Versetto" id="AC16_31">31&#160;</span>At illi dixerunt: Crede in Dominum Jesum, et salvus eris tu, et domus tua. <span class="Versetto" id="AC16_32">32&#160;</span>Et locuti sunt ei verbum Domini cum omnibus qui erant in domo ejus. <span class="Versetto" id="AC16_33">33&#160;</span>Et tollens eos in illa hora noctis, lavit plagas eorum: et baptizatus est ipse, et omnis domus ejus continuo.<a href='#FN299'>§</a> <span class="Versetto" id="AC16_34">34&#160;</span>Cumque perduxisset eos in domum suam, apposuit eis mensam, et lætatus est cum omni domo sua credens Deo.<a href='#FN300'>**</a> <span class="Versetto" id="AC16_35">35&#160;</span>Et cum dies factus esset, miserunt magistratus lictores, dicentes: Dimitte homines illos. <span class="Versetto" id="AC16_36">36&#160;</span>Nuntiavit autem custos carceris verba hæc Paulo: Quia miserunt magistratus ut dimittamini: nunc igitur exeuntes, ite in pace. <span class="Versetto" id="AC16_37">37&#160;</span>Paulus autem dixit eis: Cæsos nos publice, indemnatos homines Romanos, miserunt in carcerem: et nunc occulte nos ejiciunt? Non ita: sed veniant, <span class="Versetto" id="AC16_38">38&#160;</span>et ipsi nos ejiciant. Nuntiaverunt autem magistratibus lictores verba hæc. Timueruntque audito quod Romani essent: <span class="Versetto" id="AC16_39">39&#160;</span>et venientes deprecati sunt eos, et educentes rogabant ut egrederentur de urbe. <span class="Versetto" id="AC16_40">40&#160;</span>Exeuntes autem de carcere, introierunt ad Lydiam: et visis fratribus consolati sunt eos, et profecti sunt.</p>

  <p class='pT4' id='AC17_0'>17</p>

  <p class='Normale'><span class="Versetto" id="AC17_1">1&#160;</span>Cum autem perambulassent Amphipolim et Apolloniam, venerunt Thessalonicam, ubi erat synagoga Judæorum. <span class="Versetto" id="AC17_2">2&#160;</span>Secundum consuetudinem autem Paulus introivit ad eos, et per sabbata tria disserebat eis de Scripturis, <span class="Versetto" id="AC17_3">3&#160;</span>adaperiens et insinuans quia Christum oportuit pati, et resurgere a mortuis: et quia hic est Jesus Christus, quem ego annuntio vobis. <span class="Versetto" id="AC17_4">4&#160;</span>Et quidam ex eis crediderunt et adjuncti sunt Paulo et Silæ: et de colentibus gentilibusque multitudo magna, et mulieres nobiles non paucæ.<a href='#FN301'>*</a> <span class="Versetto" id="AC17_5">5&#160;</span>Zelantes autem Judæi, assumentesque de vulgo viros quosdam malos, et turba facta, concitaverunt civitatem: et assistentes domui Jasonis quærebant eos producere in populum. <span class="Versetto" id="AC17_6">6&#160;</span>Et cum non invenissent eos, trahebant Jasonem et quosdam fratres ad principes civitatis, clamantes: Quoniam hi qui urbem concitant, et huc venerunt,<a href='#FN302'>†</a> <span class="Versetto" id="AC17_7">7&#160;</span>quos suscepit Jason, et hi omnes contra decreta Cæsaris faciunt, regem alium dicentes esse, Jesum.<a href='#FN303'>‡</a> <span class="Versetto" id="AC17_8">8&#160;</span>Concitaverunt autem plebem et principes civitatis audientes hæc. <span class="Versetto" id="AC17_9">9&#160;</span>Et accepta satisfactione a Jasone et a ceteris, dimiserunt eos. <span class="Versetto" id="AC17_10">10&#160;</span>Fratres vero confestim per noctem dimiserunt Paulum et Silam in Berœam. Qui cum venissent, in synagogam Judæorum introierunt. <span class="Versetto" id="AC17_11">11&#160;</span>Hi autem erant nobiliores eorum qui sunt Thessalonicæ, qui susceperunt verbum cum omni aviditate, quotidie scrutantes Scripturas, si hæc ita se haberent. <span class="Versetto" id="AC17_12">12&#160;</span>Et multi quidem crediderunt ex eis, et mulierum gentilium honestarum, et viri non pauci. <span class="Versetto" id="AC17_13">13&#160;</span>Cum autem cognovissent in Thessalonica Judæi quia et Berœæ prædicatum est a Paulo verbum Dei, venerunt et illuc commoventes, et turbantes multitudinem.<a href='#FN304'>§</a> <span class="Versetto" id="AC17_14">14&#160;</span>Statimque tunc Paulum dimiserunt fratres, ut iret usque ad mare: Silas autem et Timotheus remanserunt ibi. <span class="Versetto" id="AC17_15">15&#160;</span>Qui autem deducebant Paulum, perduxerunt eum usque Athenas, et accepto mandato ab eo ad Silam et Timotheum ut quam celeriter venirent ad illum, profecti sunt.<a href='#FN305'>**</a> <span class="Versetto" id="AC17_16">16&#160;</span>Paulus autem cum Athenis eos exspectaret, incitabatur spiritus ejus in ipso, videns idololatriæ deditam civitatem. <span class="Versetto" id="AC17_17">17&#160;</span>Disputabat igitur in synagoga cum Judæis et colentibus, et in foro, per omnes dies ad eos qui aderant. <span class="Versetto" id="AC17_18">18&#160;</span>Quidam autem epicurei et stoici philosophi disserebant cum eo, et quidam dicebant: Quid vult seminiverbius hic dicere? Alii vero: Novorum dæmoniorum videtur annuntiator esse: quia Jesum et resurrectionem annuntiabat eis.<a href='#FN306'>††</a> <span class="Versetto" id="AC17_19">19&#160;</span>Et apprehensum eum ad Areopagum duxerunt, dicentes: Possumus scire quæ est hæc nova, quæ a te dicitur, doctrina?<a href='#FN307'>‡‡</a> <span class="Versetto" id="AC17_20">20&#160;</span>nova enim quædam infers auribus nostris: volumus ergo scire quidnam velint hæc esse. <span class="Versetto" id="AC17_21">21&#160;</span>(Athenienses autem omnes, et advenæ hospites, ad nihil aliud vacabant nisi aut dicere aut audire aliquid novi.) <span class="Versetto" id="AC17_22">22&#160;</span>Stans autem Paulus in medio Areopagi, ait: Viri Athenienses, per omnia quasi superstitiosiores vos video.<a href='#FN308'>§§</a> <span class="Versetto" id="AC17_23">23&#160;</span>Præteriens enim, et videns simulacra vestra, inveni et aram in qua scriptum erat: Ignoto Deo. Quod ergo ignorantes colitis, hoc ego annuntio vobis. <span class="Versetto" id="AC17_24">24&#160;</span>Deus, qui fecit mundum, et omnia quæ in eo sunt, hic cæli et terræ cum sit Dominus, non in manufactis templis habitat,<a href='#FN309'>***</a> <span class="Versetto" id="AC17_25">25&#160;</span>nec manibus humanis colitur indigens aliquo, cum ipse det omnibus vitam, et inspirationem, et omnia: <span class="Versetto" id="AC17_26">26&#160;</span>fecitque ex uno omne genus hominum inhabitare super universam faciem terræ, definiens statuta tempora, et terminos habitationis eorum,<a href='#FN310'>†††</a> <span class="Versetto" id="AC17_27">27&#160;</span>quærere Deum si forte attrectent eum, aut inveniant, quamvis non longe sit ab unoquoque nostrum. <span class="Versetto" id="AC17_28">28&#160;</span>In ipso enim vivimus, et movemur, et sumus: sicut et quidam vestrorum poëtarum dixerunt: Ipsius enim et genus sumus.<a href='#FN311'>‡‡‡</a> <span class="Versetto" id="AC17_29">29&#160;</span>Genus ergo cum simus Dei, non debemus æstimare auro, aut argento, aut lapidi, sculpturæ artis, et cogitationis hominis, divinum esse simile.<a href='#FN312'>§§§</a> <span class="Versetto" id="AC17_30">30&#160;</span>Et tempora quidem hujus ignorantiæ despiciens Deus, nunc annuntiat hominibus ut omnes ubique pœnitentiam agant,<a href='#FN313'>*</a> <span class="Versetto" id="AC17_31">31&#160;</span>eo quod statuit diem in quo judicaturus est orbem in æquitate, in viro in quo statuit, fidem præbens omnibus, suscitans eum a mortuis.<a href='#FN314'>†</a> <span class="Versetto" id="AC17_32">32&#160;</span>Cum audissent autem resurrectionem mortuorum, quidam quidem irridebant, quidam vero dixerunt: Audiemus te de hoc iterum. <span class="Versetto" id="AC17_33">33&#160;</span>Sic Paulus exivit de medio eorum. <span class="Versetto" id="AC17_34">34&#160;</span>Quidam vero viri adhærentes ei, crediderunt: in quibus et Dionysius Areopagita, et mulier nomine Damaris, et alii cum eis.<a href='#FN315'>‡</a></p>

  <p class='pT4' id='AC18_0'>18</p>

  <p class='Normale'><span class="Versetto" id="AC18_1">1&#160;</span>Post hæc egressus ab Athenis, venit Corinthum: <span class="Versetto" id="AC18_2">2&#160;</span>et inveniens quemdam Judæum nomine Aquilam, Ponticum genere, qui nuper venerat ab Italia, et Priscillam uxorem ejus (eo quod præcepisset Claudius discedere omnes Judæos a Roma), accessit ad eos.<a href='#FN316'>*</a> <span class="Versetto" id="AC18_3">3&#160;</span>Et quia ejusdem erat artis, manebat apud eos, et operabatur. (Erant autem scenofactoriæ artis.)<a href='#FN317'>†</a> <span class="Versetto" id="AC18_4">4&#160;</span>Et disputabat in synagoga per omne sabbatum, interponens nomen Domini Jesu: suadebatque Judæis et Græcis. <span class="Versetto" id="AC18_5">5&#160;</span>Cum venissent autem de Macedonia Silas et Timotheus, instabat verbo Paulus, testificans Judæis esse Christum Jesum. <span class="Versetto" id="AC18_6">6&#160;</span>Contradicentibus autem eis, et blasphemantibus, excutiens vestimenta sua, dixit ad eos: Sanguis vester super caput vestrum: mundus ego: ex hoc ad gentes vadam.<a href='#FN318'>‡</a> <span class="Versetto" id="AC18_7">7&#160;</span>Et migrans inde, intravit in domum cujusdam, nomine Titi Justi, colentis Deum, cujus domus erat conjuncta synagogæ.<a href='#FN319'>§</a> <span class="Versetto" id="AC18_8">8&#160;</span>Crispus autem archisynagogus credidit Domino cum omni domo sua: et multi Corinthiorum audientes credebant, et baptizabantur. <span class="Versetto" id="AC18_9">9&#160;</span>Dixit autem Dominus nocte per visionem Paulo: Noli timere, sed loquere, et ne taceas: <span class="Versetto" id="AC18_10">10&#160;</span>propter quod ego sum tecum, et nemo apponetur tibi ut noceat te: quoniam populus est mihi multus in hac civitate. <span class="Versetto" id="AC18_11">11&#160;</span>Sedit autem ibi annum et sex menses, docens apud eos verbum Dei. <span class="Versetto" id="AC18_12">12&#160;</span>Gallione autem proconsule Achaiæ, insurrexerunt uno animo Judæi in Paulum, et adduxerunt eum ad tribunal, <span class="Versetto" id="AC18_13">13&#160;</span>dicentes: Quia contra legem hic persuadet hominibus colere Deum. <span class="Versetto" id="AC18_14">14&#160;</span>Incipiente autem Paulo aperire os, dixit Gallio ad Judæos: Si quidem esset iniquum aliquid aut facinus pessimum, o viri Judæi, recte vos sustinerem. <span class="Versetto" id="AC18_15">15&#160;</span>Si vero quæstiones sunt de verbo, et nominibus, et lege vestra, vos ipsi videritis: judex ego horum nolo esse.<a href='#FN320'>**</a> <span class="Versetto" id="AC18_16">16&#160;</span>Et minavit eos a tribunali. <span class="Versetto" id="AC18_17">17&#160;</span>Apprehendentes autem omnes Sosthenem principem synagogæ, percutiebant eum ante tribunal: et nihil eorum Gallioni curæ erat. <span class="Versetto" id="AC18_18">18&#160;</span>Paulus vero cum adhuc sustinuisset dies multos fratribus valefaciens, navigavit in Syriam (et cum eo Priscilla et Aquila), qui sibi totonderat in Cenchris caput: habebat enim votum.<a href='#FN321'>††</a> <span class="Versetto" id="AC18_19">19&#160;</span>Devenitque Ephesum, et illos ibi reliquit. Ipse vero ingressus synagogam, disputabat cum Judæis. <span class="Versetto" id="AC18_20">20&#160;</span>Rogantibus autem eis ut ampliori tempore maneret, non consensit, <span class="Versetto" id="AC18_21">21&#160;</span>sed valefaciens, et dicens: Iterum revertar ad vos, Deo volente: profectus est ab Epheso. <span class="Versetto" id="AC18_22">22&#160;</span>Et descendens Cæsaream, ascendit, et salutavit ecclesiam, et descendit Antiochiam.<a href='#FN322'>‡‡</a> <span class="Versetto" id="AC18_23">23&#160;</span>Et facto ibi aliquanto tempore profectus est, perambulans ex ordine Galaticam regionem, et Phrygiam, confirmans omnes discipulos. <span class="Versetto" id="AC18_24">24&#160;</span>Judæus autem quidam, Apollo nomine, Alexandrinus genere, vir eloquens, devenit Ephesum, potens in scripturis. <span class="Versetto" id="AC18_25">25&#160;</span>Hic erat edoctus viam Domini: et fervens spiritu loquebatur, et docebat diligenter ea quæ sunt Jesu, sciens tantum baptisma Joannis. <span class="Versetto" id="AC18_26">26&#160;</span>Hic ergo cœpit fiducialiter agere in synagoga. Quem cum audissent Priscilla et Aquila, assumpserunt eum, et diligentius exposuerunt ei viam Domini. <span class="Versetto" id="AC18_27">27&#160;</span>Cum autem vellet ire Achaiam, exhortati fratres, scripserunt discipulis ut susciperent eum. Qui cum venisset, contulit multum his qui crediderant.<a href='#FN323'>§§</a> <span class="Versetto" id="AC18_28">28&#160;</span>Vehementer enim Judæos revincebat publice, ostendens per Scripturas esse Christum Jesum.</p>

  <p class='pT4' id='AC19_0'>19</p>

  <p class='Normale'><span class="Versetto" id="AC19_1">1&#160;</span>Factum est autem cum Apollo esset Corinthi, ut Paulus peragratis superioribus partibus veniret Ephesum, et inveniret quosdam discipulos: <span class="Versetto" id="AC19_2">2&#160;</span>dixitque ad eos: Si Spiritum Sanctum accepistis credentes? At illi dixerunt ad eum: Sed neque si Spiritus Sanctus est, audivimus. <span class="Versetto" id="AC19_3">3&#160;</span>Ille vero ait: In quo ergo baptizati estis? Qui dixerunt: In Joannis baptismate. <span class="Versetto" id="AC19_4">4&#160;</span>Dixit autem Paulus: Joannes baptizavit baptismo pœnitentiæ populum, dicens in eum qui venturus esset post ipsum ut crederent, hoc est, in Jesum.<a href='#FN324'>*</a> <span class="Versetto" id="AC19_5">5&#160;</span>His auditis, baptizati sunt in nomine Domini Jesu. <span class="Versetto" id="AC19_6">6&#160;</span>Et cum imposuisset illis manus Paulus, venit Spiritus Sanctus super eos, et loquebantur linguis, et prophetabant. <span class="Versetto" id="AC19_7">7&#160;</span>Erant autem omnes viri fere duodecim.<a href='#FN325'>†</a> <span class="Versetto" id="AC19_8">8&#160;</span>Introgressus autem synagogam, cum fiducia loquebatur per tres menses, disputans et suadens de regno Dei. <span class="Versetto" id="AC19_9">9&#160;</span>Cum autem quidam indurarentur, et non crederent, maledicentes viam Domini coram multitudine, discedens ab eis, segregavit discipulos, quotidie disputans in schola tyranni cujusdam.<a href='#FN326'>‡</a> <span class="Versetto" id="AC19_10">10&#160;</span>Hoc autem factum est per biennium, ita ut omnes qui habitabant in Asia audirent verbum Domini, Judæi atque gentiles.<a href='#FN327'>§</a> <span class="Versetto" id="AC19_11">11&#160;</span>Virtutesque non quaslibet faciebat Deus per manum Pauli, <span class="Versetto" id="AC19_12">12&#160;</span>ita ut etiam super languidos deferrentur a corpore ejus sudaria et semicinctia, et recedebant ab eis languores, et spiritus nequam egrediebantur.<a href='#FN328'>**</a> <span class="Versetto" id="AC19_13">13&#160;</span>Tentaverunt autem quidam et de circumeuntibus Judæis exorcistis invocare super eos qui habebant spiritus malos nomen Domini Jesu, dicentes: Adjuro vos per Jesum, quem Paulus prædicat.<a href='#FN329'>††</a> <span class="Versetto" id="AC19_14">14&#160;</span>Erant autem quidam Judæi, Scevæ principis sacerdotum septem filii, qui hoc faciebant.<a href='#FN330'>‡‡</a> <span class="Versetto" id="AC19_15">15&#160;</span>Respondens autem spiritus nequam dixit eis: Jesum novi, et Paulum scio: vos autem qui estis? <span class="Versetto" id="AC19_16">16&#160;</span>Et insiliens in eos homo, in quo erat dæmonium pessimum, et dominatus amborum, invaluit contra eos, ita ut nudi et vulnerati effugerent de domo illa. <span class="Versetto" id="AC19_17">17&#160;</span>Hoc autem notum factum est omnibus Judæis, atque gentilibus qui habitabant Ephesi: et cecidit timor super omnes illos, et magnificabatur nomen Domini Jesu. <span class="Versetto" id="AC19_18">18&#160;</span>Multique credentium veniebant, confitentes et annuntiantes actus suos. <span class="Versetto" id="AC19_19">19&#160;</span>Multi autem ex eis, qui fuerant curiosa sectati, contulerunt libros, et combusserunt coram omnibus: et computatis pretiis illorum, invenerunt pecuniam denariorum quinquaginta millium.<a href='#FN331'>§§</a> <span class="Versetto" id="AC19_20">20&#160;</span>Ita fortiter crescebat verbum Dei, et confirmabatur. <span class="Versetto" id="AC19_21">21&#160;</span>His autem expletis, proposuit Paulus in Spiritu, transita Macedonia et Achaia, ire Jerosolymam, dicens: Quoniam postquam fuero ibi, oportet me et Romam videre.<a href='#FN332'>***</a> <span class="Versetto" id="AC19_22">22&#160;</span>Mittens autem in Macedoniam duos ex ministrantibus sibi, Timotheum et Erastum, ipse remansit ad tempus in Asia.<a href='#FN333'>†††</a> <span class="Versetto" id="AC19_23">23&#160;</span>Facta est autem illo tempore turbatio non minima de via Domini. <span class="Versetto" id="AC19_24">24&#160;</span>Demetrius enim quidam nomine, argentarius, faciens ædes argenteas Dianæ, præstabat artificibus non modicum quæstum: <span class="Versetto" id="AC19_25">25&#160;</span>quos convocans, et eos qui hujusmodi erant opifices, dixit: Viri, scitis quia de hoc artificio est nobis acquisitio: <span class="Versetto" id="AC19_26">26&#160;</span>et videtis et auditis quia non solum Ephesi, sed pene totius Asiæ, Paulus hic suadens avertit multam turbam, dicens: Quoniam non sunt dii, qui manibus fiunt. <span class="Versetto" id="AC19_27">27&#160;</span>Non solum autem hæc periclitabitur nobis pars in redargutionem venire, sed et magnæ Dianæ templum in nihilum reputabitur, sed et destrui incipiet majestas ejus, quam tota Asia et orbis colit. <span class="Versetto" id="AC19_28">28&#160;</span>His auditis, repleti sunt ira, et exclamaverunt dicentes: Magna Diana Ephesiorum.<a href='#FN334'>‡‡‡</a> <span class="Versetto" id="AC19_29">29&#160;</span>Et impleta est civitas confusione, et impetum fecerunt uno animo in theatrum, rapto Gajo et Aristarcho Macedonibus, comitibus Pauli. <span class="Versetto" id="AC19_30">30&#160;</span>Paulo autem volente intrare in populum, non permiserunt discipuli. <span class="Versetto" id="AC19_31">31&#160;</span>Quidam autem et de Asiæ principibus, qui erant amici ejus, miserunt ad eum rogantes ne se daret in theatrum: <span class="Versetto" id="AC19_32">32&#160;</span>alii autem aliud clamabant. Erat enim ecclesia confusa: et plures nesciebant qua ex causa convenissent.<a href='#FN335'>§§§</a> <span class="Versetto" id="AC19_33">33&#160;</span>De turba autem detraxerunt Alexandrum, propellentibus eum Judæis. Alexander autem manu silentio postulato, volebat reddere rationem populo. <span class="Versetto" id="AC19_34">34&#160;</span>Quem ut cognoverunt Judæum esse, vox facta una est omnium, quasi per horas duas clamantium: Magna Diana Ephesiorum.<a href='#FN336'>*</a> <span class="Versetto" id="AC19_35">35&#160;</span>Et cum sedasset scriba turbas, dixit: Viri Ephesii, quis enim est hominum, qui nesciat Ephesiorum civitatem cultricem esse magnæ Dianæ, Jovisque prolis? <span class="Versetto" id="AC19_36">36&#160;</span>Cum ergo his contradici non possit, oportet vos sedatos esse, et nihil temere agere. <span class="Versetto" id="AC19_37">37&#160;</span>Adduxistis enim homines istos, neque sacrilegos, neque blasphemantes deam vestram.<a href='#FN337'>†</a> <span class="Versetto" id="AC19_38">38&#160;</span>Quod si Demetrius et qui cum eo sunt artifices, habent adversus aliquem causam, conventus forenses aguntur, et proconsules sunt: accusent invicem. <span class="Versetto" id="AC19_39">39&#160;</span>Si quid autem alterius rei quæritis, in legitima ecclesia poterit absolvi. <span class="Versetto" id="AC19_40">40&#160;</span>Nam et periclitamur argui seditionis hodiernæ, cum nullus obnoxius sit de quo possimus reddere rationem concursus istius. Et cum hæc dixisset, dimisit ecclesiam.<a href='#FN338'>‡</a></p>

  <p class='pT4' id='AC20_0'>20</p>

  <p class='Normale'><span class="Versetto" id="AC20_1">1&#160;</span>Postquam autem cessavit tumultus, vocatis Paulus discipulis, et exhortatus eos, valedixit, et profectus est ut iret in Macedoniam. <span class="Versetto" id="AC20_2">2&#160;</span>Cum autem perambulasset partes illas, et exhortatus eos fuisset multo sermone, venit ad Græciam:<a href='#FN339'>*</a> <span class="Versetto" id="AC20_3">3&#160;</span>ubi cum fecisset menses tres, factæ sunt illi insidiæ a Judæis navigaturo in Syriam: habuitque consilium ut reverteretur per Macedoniam. <span class="Versetto" id="AC20_4">4&#160;</span>Comitatus est autem eum Sopater Pyrrhi Berœensis, Thessalonicensium vero Aristarchus, et Secundus, et Gajus Derbeus, et Timotheus: Asiani vero Tychicus et Trophimus.<a href='#FN340'>†</a> <span class="Versetto" id="AC20_5">5&#160;</span>Hi cum præcessissent, sustinuerunt nos Troade: <span class="Versetto" id="AC20_6">6&#160;</span>nos vero navigavimus post dies azymorum a Philippis, et venimus ad eos Troadem in diebus quinque, ubi demorati sumus diebus septem. <span class="Versetto" id="AC20_7">7&#160;</span>Una autem sabbati cum convenissemus ad frangendum panem, Paulus disputabat cum eis profecturus in crastinum, protraxitque sermonem usque in mediam noctem.<a href='#FN341'>‡</a> <span class="Versetto" id="AC20_8">8&#160;</span>Erant autem lampades copiosæ in cœnaculo, ubi eramus congregati. <span class="Versetto" id="AC20_9">9&#160;</span>Sedens autem quidam adolescens nomine Eutychus super fenestram, cum mergeretur somno gravi, disputante diu Paulo, ductus somno cecidit de tertio cœnaculo deorsum, et sublatus est mortuus.<a href='#FN342'>§</a> <span class="Versetto" id="AC20_10">10&#160;</span>Ad quem cum descendisset Paulus, incubuit super eum: et complexus dixit: Nolite turbari, anima enim ipsius in ipso est.<a href='#FN343'>**</a> <span class="Versetto" id="AC20_11">11&#160;</span>Ascendens autem, frangensque panem, et gustans, satisque allocutus usque in lucem, sic profectus est. <span class="Versetto" id="AC20_12">12&#160;</span>Adduxerunt autem puerum viventem, et consolati sunt non minime. <span class="Versetto" id="AC20_13">13&#160;</span>Nos autem ascendentes navem, navigavimus in Asson, inde suscepturi Paulum: sic enim disposuerat ipse per terram iter facturus. <span class="Versetto" id="AC20_14">14&#160;</span>Cum autem convenisset nos in Asson, assumpto eo, venimus Mitylenen. <span class="Versetto" id="AC20_15">15&#160;</span>Et inde navigantes, sequenti die venimus contra Chium, et alia applicuimus Samum, et sequenti die venimus Miletum. <span class="Versetto" id="AC20_16">16&#160;</span>Proposuerat enim Paulus transnavigare Ephesum, ne qua mora illi fieret in Asia. Festinabat enim, si possibile sibi esset, ut diem Pentecostes faceret Jerosolymis.<a href='#FN344'>††</a> <span class="Versetto" id="AC20_17">17&#160;</span>A Mileto autem mittens Ephesum, vocavit majores natu ecclesiæ. <span class="Versetto" id="AC20_18">18&#160;</span>Qui cum venissent ad eum, et simul essent, dixit eis: Vos scitis a prima die qua ingressus sum in Asiam, qualiter vobiscum per omne tempus fuerim, <span class="Versetto" id="AC20_19">19&#160;</span>serviens Domino cum omni humilitate, et lacrimis, et tentationibus, quæ mihi acciderunt ex insidiis Judæorum: <span class="Versetto" id="AC20_20">20&#160;</span>quomodo nihil subtraxerim utilium, quominus annuntiarem vobis et docerem vos, publice et per domos, <span class="Versetto" id="AC20_21">21&#160;</span>testificans Judæis atque gentilibus in Deum pœnitentiam, et fidem in Dominum nostrum Jesum Christum. <span class="Versetto" id="AC20_22">22&#160;</span>Et nunc ecce alligatus ego spiritu, vado in Jerusalem: quæ in ea ventura sint mihi, ignorans: <span class="Versetto" id="AC20_23">23&#160;</span>nisi quod Spiritus Sanctus per omnes civitates mihi protestatur, dicens quoniam vincula et tribulationes Jerosolymis me manent. <span class="Versetto" id="AC20_24">24&#160;</span>Sed nihil horum vereor: nec facio animam meam pretiosiorem quam me, dummodo consummem cursum meum, et ministerium verbi quod accepi a Domino Jesu, testificari Evangelium gratiæ Dei. <span class="Versetto" id="AC20_25">25&#160;</span>Et nunc ecce ego scio quia amplius non videbitis faciem meam vos omnes, per quos transivi prædicans regnum Dei. <span class="Versetto" id="AC20_26">26&#160;</span>Quapropter contestor vos hodierna die, quia mundus sum a sanguine omnium. <span class="Versetto" id="AC20_27">27&#160;</span>Non enim subterfugi, quominus annuntiarem omne consilium Dei vobis. <span class="Versetto" id="AC20_28">28&#160;</span>Attendite vobis, et universo gregi, in quo vos Spiritus Sanctus posuit episcopos regere ecclesiam Dei, quam acquisivit sanguine suo. <span class="Versetto" id="AC20_29">29&#160;</span>Ego scio quoniam intrabunt post discessionem meam lupi rapaces in vos, non parcentes gregi. <span class="Versetto" id="AC20_30">30&#160;</span>Et ex vobisipsis exsurgent viri loquentes perversa, ut abducant discipulos post se. <span class="Versetto" id="AC20_31">31&#160;</span>Propter quod vigilate, memoria retinentes quoniam per triennium nocte et die non cessavi, cum lacrimis monens unumquemque vestrum.<a href='#FN345'>‡‡</a> <span class="Versetto" id="AC20_32">32&#160;</span>Et nunc commendo vos Deo, et verbo gratiæ ipsius, qui potens est ædificare, et dare hæreditatem in sanctificatis omnibus. <span class="Versetto" id="AC20_33">33&#160;</span>Argentum, et aurum, aut vestem nullius concupivi, sicut <span class="Versetto" id="AC20_34">34&#160;</span>ipsi scitis: quoniam ad ea quæ mihi opus erant, et his qui mecum sunt, ministraverunt manus istæ. <span class="Versetto" id="AC20_35">35&#160;</span>Omnia ostendi vobis, quoniam sic laborantes, oportet suscipere infirmos ac meminisse verbi Domini Jesu: quoniam ipse dixit: Beatius est magis dare, quam accipere.<a href='#FN346'>§§</a> <span class="Versetto" id="AC20_36">36&#160;</span>Et cum hæc dixisset, positis genibus suis oravit cum omnibus illis. <span class="Versetto" id="AC20_37">37&#160;</span>Magnus autem fletus factus est omnium: et procumbentes super collum Pauli, osculabantur eum, <span class="Versetto" id="AC20_38">38&#160;</span>dolentes maxime in verbo quod dixerat, quoniam amplius faciem ejus non essent visuri. Et deducebant eum ad navem.</p>

  <p class='pT4' id='AC21_0'>21</p>

  <p class='Normale'><span class="Versetto" id="AC21_1">1&#160;</span>Cum autem factum esset ut navigaremus abstracti ab eis, recto cursu venimus Coum, et sequenti die Rhodum, et inde Pataram.<a href='#FN347'>*</a> <span class="Versetto" id="AC21_2">2&#160;</span>Et cum invenissemus navem transfretantem in Phœnicen, ascendentes navigavimus. <span class="Versetto" id="AC21_3">3&#160;</span>Cum apparuissemus autem Cypro, relinquentes eam ad sinistram, navigavimus in Syriam, et venimus Tyrum: ibi enim navis expositura erat onus. <span class="Versetto" id="AC21_4">4&#160;</span>Inventis autem discipulis, mansimus ibi diebus septem: qui Paulo dicebant per Spiritum ne ascenderet Jerosolymam. <span class="Versetto" id="AC21_5">5&#160;</span>Et expletis diebus, profecti ibamus, deducentibus nos omnibus cum uxoribus et filiis usque foras civitatem: et positis genibus in littore, oravimus. <span class="Versetto" id="AC21_6">6&#160;</span>Et cum valefecissemus invicem, ascendimus navem: illi autem redierunt in sua. <span class="Versetto" id="AC21_7">7&#160;</span>Nos vero navigatione expleta a Tyro descendimus Ptolemaidam: et salutatis fratribus, mansimus die una apud illos. <span class="Versetto" id="AC21_8">8&#160;</span>Alia autem die profecti, venimus Cæsaream. Et intrantes domum Philippi evangelistæ, qui erat unus de septem, mansimus apud eum.<a href='#FN348'>†</a> <span class="Versetto" id="AC21_9">9&#160;</span>Huic autem erant quatuor filiæ virgines prophetantes.<a href='#FN349'>‡</a> <span class="Versetto" id="AC21_10">10&#160;</span>Et cum moraremur per dies aliquot, supervenit quidam a Judæa propheta, nomine Agabus. <span class="Versetto" id="AC21_11">11&#160;</span>Is cum venisset ad nos, tulit zonam Pauli: et alligans sibi pedes et manus, dixit: Hæc dicit Spiritus Sanctus: Virum, cujus est zona hæc, sic alligabunt in Jerusalem Judæi, et tradent in manus gentium.<a href='#FN350'>§</a> <span class="Versetto" id="AC21_12">12&#160;</span>Quod cum audissemus, rogabamus nos, et qui loci illius erant, ne ascenderet Jerosolymam. <span class="Versetto" id="AC21_13">13&#160;</span>Tunc respondit Paulus, et dixit: Quid facitis flentes, et affligentes cor meum? Ego enim non solum alligari, sed et mori in Jerusalem paratus sum propter nomen Domini Jesu. <span class="Versetto" id="AC21_14">14&#160;</span>Et cum ei suadere non possemus, quievimus, dicentes: Domini voluntas fiat. <span class="Versetto" id="AC21_15">15&#160;</span>Post dies autem istos, præparati ascendebamus in Jerusalem. <span class="Versetto" id="AC21_16">16&#160;</span>Venerunt autem et ex discipulis a Cæsarea nobiscum, adducentes secum apud quem hospitaremur Mnasonem quemdam Cyprium, antiquum discipulum. <span class="Versetto" id="AC21_17">17&#160;</span>Et cum venissemus Jerosolymam, libenter exceperunt nos fratres. <span class="Versetto" id="AC21_18">18&#160;</span>Sequenti autem die introibat Paulus nobiscum ad Jacobum, omnesque collecti sunt seniores. <span class="Versetto" id="AC21_19">19&#160;</span>Quos cum salutasset, narrabat per singula quæ Deus fecisset in gentibus per ministerium ipsius. <span class="Versetto" id="AC21_20">20&#160;</span>At illi cum audissent, magnificabant Deum, dixeruntque ei: Vides, frater, quot millia sunt in Judæis qui crediderunt, et omnes æmulatores sunt legis. <span class="Versetto" id="AC21_21">21&#160;</span>Audierunt autem de te quia discessionem doceas a Moyse eorum qui per gentes sunt Judæorum, dicens non debere eos circumcidere filios suos, neque secundum consuetudinem ingredi.<a href='#FN351'>**</a> <span class="Versetto" id="AC21_22">22&#160;</span>Quid ergo est? utique oportet convenire multitudinem: audient enim te supervenisse. <span class="Versetto" id="AC21_23">23&#160;</span>Hoc ergo fac quod tibi dicimus. Sunt nobis viri quatuor, votum habentes super se. <span class="Versetto" id="AC21_24">24&#160;</span>His assumptis, sanctifica te cum illis, et impende in illis ut radant capita: et scient omnes quia quæ de te audierunt, falsa sunt, sed ambulas et ipse custodiens legem.<a href='#FN352'>††</a> <span class="Versetto" id="AC21_25">25&#160;</span>De his autem qui crediderunt ex gentibus, nos scripsimus judicantes ut abstineant se ab idolis immolato, et sanguine, et suffocato, et fornicatione. <span class="Versetto" id="AC21_26">26&#160;</span>Tunc Paulus, assumptis viris, postera die purificatus cum illis intravit in templum, annuntians expletionem dierum purificationis, donec offerretur pro unoquoque eorum oblatio. <span class="Versetto" id="AC21_27">27&#160;</span>Dum autem septem dies consummarentur, hi qui de Asia erant Judæi, cum vidissent eum in templo, concitaverunt omnem populum, et injecerunt ei manus, clamantes:<a href='#FN353'>‡‡</a> <span class="Versetto" id="AC21_28">28&#160;</span>Viri Israëlitæ, adjuvate: hic est homo qui adversus populum, et legem, et locum hunc, omnes ubique docens, insuper et gentiles induxit in templum, et violavit sanctum locum istum. <span class="Versetto" id="AC21_29">29&#160;</span>Viderant enim Trophimum Ephesium in civitate cum ipso, quem æstimaverunt quoniam in templum introduxisset Paulus. <span class="Versetto" id="AC21_30">30&#160;</span>Commotaque est civitas tota, et facta est concursio populi. Et apprehendentes Paulum, trahebant eum extra templum: et statim clausæ sunt januæ. <span class="Versetto" id="AC21_31">31&#160;</span>Quærentibus autem eum occidere, nuntiatum est tribuno cohortis quia tota confunditur Jerusalem. <span class="Versetto" id="AC21_32">32&#160;</span>Qui statim, assumptis militibus et centurionibus, decurrit ad illos. Qui cum vidissent tribunum et milites, cessaverunt percutere Paulum. <span class="Versetto" id="AC21_33">33&#160;</span>Tunc accedens tribunus apprehendit eum, et jussit eum alligari catenis duabus: et interrogabat quis esset, et quid fecisset. <span class="Versetto" id="AC21_34">34&#160;</span>Alii autem aliud clamabant in turba. Et cum non posset certum cognoscere præ tumultu, jussit duci eum in castra. <span class="Versetto" id="AC21_35">35&#160;</span>Et cum venisset ad gradus, contigit ut portaretur a militibus propter vim populi.<a href='#FN354'>§§</a> <span class="Versetto" id="AC21_36">36&#160;</span>Sequebatur enim multitudo populi, clamans: Tolle eum. <span class="Versetto" id="AC21_37">37&#160;</span>Et cum cœpisset induci in castra Paulus, dicit tribuno: Si licet mihi loqui aliquid ad te? Qui dixit: Græce nosti?<a href='#FN355'>***</a> <span class="Versetto" id="AC21_38">38&#160;</span>nonne tu es Ægyptius, qui ante hos dies tumultum concitasti, et eduxisti in desertum quatuor millia virorum sicariorum? <span class="Versetto" id="AC21_39">39&#160;</span>Et dixit ad eum Paulus: Ego homo sum quidem Judæus a Tarso Ciliciæ, non ignotæ civitatis municeps. Rogo autem te, permitte mihi loqui ad populum.<a href='#FN356'>†††</a> <span class="Versetto" id="AC21_40">40&#160;</span>Et cum ille permisisset, Paulus stans in gradibus annuit manu ad plebem, et magno silentio facto, allocutus est lingua hebræa, dicens:</p>

  <p class='pT4' id='AC22_0'>22</p>

  <p class='Normale'><span class="Versetto" id="AC22_1">1&#160;</span>Viri fratres, et patres, audite quam ad vos nunc reddo rationem. <span class="Versetto" id="AC22_2">2&#160;</span>Cum audissent autem quia hebræa lingua loqueretur ad illos, magis præstiterunt silentium. <span class="Versetto" id="AC22_3">3&#160;</span>Et dicit: Ego sum vir Judæus, natus in Tarso Ciliciæ, nutritus autem in ista civitate, secus pedes Gamaliel eruditus juxta veritatem paternæ legis, æmulator legis, sicut et vos omnes estis hodie:<a href='#FN357'>*</a> <span class="Versetto" id="AC22_4">4&#160;</span>qui hanc viam persecutus sum usque ad mortem, alligans et tradens in custodias viros ac mulieres, <span class="Versetto" id="AC22_5">5&#160;</span>sicut princeps sacerdotum mihi testimonium reddit, et omnes majores natu: a quibus et epistolas accipiens, ad fratres Damascum pergebam, ut adducerem inde vinctos in Jerusalem ut punirentur. <span class="Versetto" id="AC22_6">6&#160;</span>Factum est autem, eunte me, et appropinquante Damasco media die, subito de cælo circumfulsit me lux copiosa: <span class="Versetto" id="AC22_7">7&#160;</span>et decidens in terram, audivi vocem dicentem mihi: Saule, Saule, quid me persequeris?<a href='#FN358'>†</a> <span class="Versetto" id="AC22_8">8&#160;</span>Ego autem respondi: Quis es, domine? Dixitque ad me: Ego sum Jesus Nazarenus, quem tu persequeris. <span class="Versetto" id="AC22_9">9&#160;</span>Et qui mecum erant, lumen quidem viderunt, vocem autem non audierunt ejus qui loquebatur mecum.<a href='#FN359'>‡</a> <span class="Versetto" id="AC22_10">10&#160;</span>Et dixi: Quid faciam, domine? Dominus autem dixit ad me: Surgens vade Damascum: et ibi tibi dicetur de omnibus quæ te oporteat facere.<a href='#FN360'>§</a> <span class="Versetto" id="AC22_11">11&#160;</span>Et cum non viderem præ claritate luminis illius, ad manum deductus a comitibus, veni Damascum. <span class="Versetto" id="AC22_12">12&#160;</span>Ananias autem quidam vir secundum legem, testimonium habens ab omnibus cohabitantibus Judæis, <span class="Versetto" id="AC22_13">13&#160;</span>veniens ad me et astans, dixit mihi: Saule frater, respice. Et ego eadem hora respexi in eum.<a href='#FN361'>**</a> <span class="Versetto" id="AC22_14">14&#160;</span>At ille dixit: Deus patrum nostrorum præordinavit te, ut cognosceres voluntatem ejus, et videres justum, et audires vocem ex ore ejus:<a href='#FN362'>††</a> <span class="Versetto" id="AC22_15">15&#160;</span>quia eris testis illius ad omnes homines eorum quæ vidisti et audisti. <span class="Versetto" id="AC22_16">16&#160;</span>Et nunc quid moraris? Exsurge, et baptizare, et ablue peccata tua, invocato nomine ipsius. <span class="Versetto" id="AC22_17">17&#160;</span>Factum est autem revertenti mihi in Jerusalem, et oranti in templo, fieri me in stupore mentis,<a href='#FN363'>‡‡</a> <span class="Versetto" id="AC22_18">18&#160;</span>et videre illum dicentem mihi: Festina, et exi velociter ex Jerusalem: quoniam non recipient testimonium tuum de me. <span class="Versetto" id="AC22_19">19&#160;</span>Et ego dixi: Domine, ipsi sciunt quia ego eram concludens in carcerem, et cædens per synagogas eos qui credebant in te: <span class="Versetto" id="AC22_20">20&#160;</span>et cum funderetur sanguis Stephani testis tui, ego astabam, et consentiebam, et custodiebam vestimenta interficientium illum.<a href='#FN364'>§§</a> <span class="Versetto" id="AC22_21">21&#160;</span>Et dixit ad me: Vade, quoniam ego in nationes longe mittam te. <span class="Versetto" id="AC22_22">22&#160;</span>Audiebant autem eum usque ad hoc verbum, et levaverunt vocem suam, dicentes: Tolle de terra hujusmodi: non enim fas est eum vivere. <span class="Versetto" id="AC22_23">23&#160;</span>Vociferantibus autem eis, et projicientibus vestimenta sua, et pulverem jactantibus in aërem, <span class="Versetto" id="AC22_24">24&#160;</span>jussit tribunus induci eum in castra, et flagellis cædi, et torqueri eum, ut sciret propter quam causam sic acclamarent ei. <span class="Versetto" id="AC22_25">25&#160;</span>Et cum astrinxissent eum loris, dicit astanti sibi centurioni Paulus: Si hominem Romanum et indemnatum licet vobis flagellare? <span class="Versetto" id="AC22_26">26&#160;</span>Quo audito, centurio accessit ad tribunum, et nuntiavit ei, dicens: Quid acturus es? hic enim homo civis Romanus est. <span class="Versetto" id="AC22_27">27&#160;</span>Accedens autem tribunus, dixit illi: Dic mihi si tu Romanus es? At ille dixit: Etiam. <span class="Versetto" id="AC22_28">28&#160;</span>Et respondit tribunus: Ego multa summa civilitatem hanc consecutus sum. Et Paulus ait: Ego autem et natus sum.<a href='#FN365'>***</a> <span class="Versetto" id="AC22_29">29&#160;</span>Protinus ergo discesserunt ab illo qui eum torturi erant. Tribunus quoque timuit postquam rescivit, quia civis Romanus esset, et quia alligasset eum. <span class="Versetto" id="AC22_30">30&#160;</span>Postera autem die volens scire diligentius qua ex causa accusaretur a Judæis, solvit eum, et jussit sacerdotes convenire, et omne concilium: et producens Paulum, statuit inter illos.</p>

  <p class='pT4' id='AC23_0'>23</p>

  <p class='Normale'><span class="Versetto" id="AC23_1">1&#160;</span>Intendens autem in concilium Paulus, ait: Viri fratres, ego omni conscientia bona conversatus sum ante Deum usque in hodiernum diem. <span class="Versetto" id="AC23_2">2&#160;</span>Princeps autem sacerdotum Ananias præcepit astantibus sibi percutere os ejus. <span class="Versetto" id="AC23_3">3&#160;</span>Tunc Paulus dixit ad eum: Percutiet te Deus, paries dealbate. Et tu sedens judicas me secundum legem, et contra legem jubes me percuti?<a href='#FN366'>*</a> <span class="Versetto" id="AC23_4">4&#160;</span>Et qui astabant dixerunt: Summum sacerdotem Dei maledicis. <span class="Versetto" id="AC23_5">5&#160;</span>Dixit autem Paulus: Nesciebam, fratres, quia princeps est sacerdotum. Scriptum est enim: Principem populi tui non maledices.<a href='#FN367'>†</a> <span class="Versetto" id="AC23_6">6&#160;</span>Sciens autem Paulus quia una pars esset sadducæorum, et altera pharisæorum, exclamavit in concilio: Viri fratres, ego pharisæus sum, filius pharisæorum: de spe et resurrectione mortuorum ego judicor. <span class="Versetto" id="AC23_7">7&#160;</span>Et cum hæc dixisset, facta est dissensio inter pharisæos et sadducæos, et soluta est multitudo. <span class="Versetto" id="AC23_8">8&#160;</span>Sadducæi enim dicunt non esse resurrectionem, neque angelum, neque spiritum: pharisæi autem utraque confitentur. <span class="Versetto" id="AC23_9">9&#160;</span>Factus est autem clamor magnus. Et surgentes quidam pharisæorum, pugnabant, dicentes: Nihil mali invenimus in homine isto: quid si spiritus locutus est ei, aut angelus?<a href='#FN368'>‡</a> <span class="Versetto" id="AC23_10">10&#160;</span>Et cum magna dissensio facta esset, timens tribunus ne discerperetur Paulus ab ipsis, jussit milites descendere, et rapere eum de medio eorum, ac deducere eum in castra.<a href='#FN369'>§</a> <span class="Versetto" id="AC23_11">11&#160;</span>Sequenti autem nocte assistens ei Dominus, ait: Constans esto: sicut enim testificatus es de me in Jerusalem, sic te oportet et Romæ testificari. <span class="Versetto" id="AC23_12">12&#160;</span>Facta autem die collegerunt se quidam ex Judæis, et devoverunt, se dicentes neque manducaturos, neque bibituros donec occiderent Paulum.<a href='#FN370'>**</a> <span class="Versetto" id="AC23_13">13&#160;</span>Erant autem plus quam quadraginta viri qui hanc conjurationem fecerant: <span class="Versetto" id="AC23_14">14&#160;</span>qui accesserunt ad principes sacerdotum et seniores, et dixerunt: Devotione devovimus nos nihil gustaturos, donec occidamus Paulum. <span class="Versetto" id="AC23_15">15&#160;</span>Nunc ergo vos notum facite tribuno cum concilio, ut producat illum ad vos, tamquam aliquid certius cognituri de eo. Nos vero priusquam appropiet, parati sumus interficere illum. <span class="Versetto" id="AC23_16">16&#160;</span>Quod cum audisset filius sororis Pauli insidias, venit, et intravit in castra, nuntiavitque Paulo. <span class="Versetto" id="AC23_17">17&#160;</span>Vocans autem Paulus ad se unum ex centurionibus, ait: Adolescentem hunc perduc ad tribunum, habet enim aliquid indicare illi. <span class="Versetto" id="AC23_18">18&#160;</span>Et ille quidem assumens eum duxit ad tribunum, et ait: Vinctus Paulus rogavit me hunc adolescentem perducere ad te, habentem aliquid loqui tibi. <span class="Versetto" id="AC23_19">19&#160;</span>Apprehendens autem tribunus manum illius, secessit cum eo seorsum, et interrogavit illum: Quid est quod habes indicare mihi? <span class="Versetto" id="AC23_20">20&#160;</span>Ille autem dixit: Judæis convenit rogare te ut crastina die producas Paulum in concilium, quasi aliquid certius inquisituri sint de illo: <span class="Versetto" id="AC23_21">21&#160;</span>tu vero ne credideris illis: insidiantur enim ei ex eis viri amplius quam quadraginta, qui se devoverunt non manducare, neque bibere donec interficiant eum: et nunc parati sunt, exspectantes promissum tuum. <span class="Versetto" id="AC23_22">22&#160;</span>Tribunus igitur dimisit adolescentem, præcipiens ne cui loqueretur quoniam hæc nota sibi fecisset. <span class="Versetto" id="AC23_23">23&#160;</span>Et vocatis duobus centurionibus, dixit illis: Parate milites ducentos ut eant usque Cæsaream, et equites septuaginta, et lancearios ducentos a tertia hora noctis,<a href='#FN371'>††</a> <span class="Versetto" id="AC23_24">24&#160;</span>et jumenta præparate ut imponentes Paulum, salvum perducerent ad Felicem præsidem. <span class="Versetto" id="AC23_25">25&#160;</span>(Timuit enim ne forte raperent eum Judæi, et occiderent, et ipse postea calumniam sustineret, tamquam accepturus pecuniam.) <span class="Versetto" id="AC23_26">26&#160;</span>Scribens epistolam continentem hæc: Claudius Lysias optimo præsidi Felici, salutem. <span class="Versetto" id="AC23_27">27&#160;</span>Virum hunc comprehensum a Judæis, et incipientem interfici ab eis, superveniens cum exercitu eripui, cognito quia Romanus est. <span class="Versetto" id="AC23_28">28&#160;</span>Volensque scire causam quam objiciebant illi, deduxi eum in concilium eorum. <span class="Versetto" id="AC23_29">29&#160;</span>Quem inveni accusari de quæstionibus legis ipsorum, nihil vero dignum morte aut vinculis habentem criminis. <span class="Versetto" id="AC23_30">30&#160;</span>Et cum mihi perlatum esset de insidiis quas paraverant illi, misi eum ad te, denuntians et accusatoribus ut dicant apud te. Vale. <span class="Versetto" id="AC23_31">31&#160;</span>Milites ergo secundum præceptum sibi assumentes Paulum, duxerunt per noctem in Antipatridem. <span class="Versetto" id="AC23_32">32&#160;</span>Et postera die dimissis equitibus ut cum eo irent, reversi sunt ad castra. <span class="Versetto" id="AC23_33">33&#160;</span>Qui cum venissent Cæsaream, et tradidissent epistolam præsidi, statuerunt ante illum et Paulum. <span class="Versetto" id="AC23_34">34&#160;</span>Cum legisset autem, et interrogasset de qua provincia esset, et cognoscens quia de Cilicia: <span class="Versetto" id="AC23_35">35&#160;</span>Audiam te, inquit, cum accusatores tui venerint. Jussitque in prætorio Herodis custodiri eum.</p>

  <p class='pT4' id='AC24_0'>24</p>

  <p class='Normale'><span class="Versetto" id="AC24_1">1&#160;</span>Post quinque autem dies descendit princeps sacerdotum Ananias, cum senioribus quibusdam, et Tertullo quodam oratore, qui adierunt præsidem adversus Paulum. <span class="Versetto" id="AC24_2">2&#160;</span>Et citato Paulo cœpit accusare Tertullus, dicens: Cum in multa pace agamus per te, et multa corrigantur per tuam providentiam, <span class="Versetto" id="AC24_3">3&#160;</span>semper et ubique suscipimus, optime Felix, cum omni gratiarum actione. <span class="Versetto" id="AC24_4">4&#160;</span>Ne diutius autem te protraham, oro, breviter audias nos pro tua clementia. <span class="Versetto" id="AC24_5">5&#160;</span>Invenimus hunc hominem pestiferum, et concitantem seditiones omnibus Judæis in universo orbe, et auctorem seditionis sectæ Nazarenorum: <span class="Versetto" id="AC24_6">6&#160;</span>qui etiam templum violare conatus est, quem et apprehensum voluimus secundum legem nostram judicare. <span class="Versetto" id="AC24_7">7&#160;</span>Superveniens autem tribunus Lysias, cum vi magna eripuit eum de manibus nostris, <span class="Versetto" id="AC24_8">8&#160;</span>jubens accusatores ejus ad te venire: a quo poteris ipse judicans, de omnibus istis cognoscere, de quibus nos accusamus eum. <span class="Versetto" id="AC24_9">9&#160;</span>Adjecerunt autem et Judæi, dicentes hæc ita se habere. <span class="Versetto" id="AC24_10">10&#160;</span>Respondit autem Paulus (annuente sibi præside dicere): Ex multis annis te esse judicem genti huic sciens, bono animo pro me satisfaciam. <span class="Versetto" id="AC24_11">11&#160;</span>Potes enim cognoscere quia non plus sunt mihi dies quam duodecim, ex quo ascendi adorare in Jerusalem: <span class="Versetto" id="AC24_12">12&#160;</span>et neque in templo invenerunt me cum aliquo disputantem, aut concursum facientem turbæ, neque in synagogis, neque in civitate: <span class="Versetto" id="AC24_13">13&#160;</span>neque probare possunt tibi de quibus nunc me accusant. <span class="Versetto" id="AC24_14">14&#160;</span>Confiteor autem hoc tibi, quod secundum sectam quam dicunt hæresim, sic deservio Patri et Deo meo, credens omnibus quæ in lege et prophetis scripta sunt:<a href='#FN372'>*</a> <span class="Versetto" id="AC24_15">15&#160;</span>spem habens in Deum, quam et hi ipsi exspectant, resurrectionem futuram justorum et iniquorum. <span class="Versetto" id="AC24_16">16&#160;</span>In hoc et ipse studeo sine offendiculo conscientiam habere ad Deum et ad homines semper. <span class="Versetto" id="AC24_17">17&#160;</span>Post annos autem plures eleemosynas facturus in gentem meam, veni, et oblationes, et vota, <span class="Versetto" id="AC24_18">18&#160;</span>in quibus invenerunt me purificatum in templo: non cum turba, neque cum tumultu. <span class="Versetto" id="AC24_19">19&#160;</span>Quidam autem ex Asia Judæi, quos oportebat apud te præsto esse, et accusare si quid haberent adversum me: <span class="Versetto" id="AC24_20">20&#160;</span>aut hi ipsi dicant si quid invenerunt in me iniquitatis cum stem in concilio, <span class="Versetto" id="AC24_21">21&#160;</span>nisi de una hac solummodo voce qua clamavi inter eos stans: Quoniam de resurrectione mortuorum ego judicor hodie a vobis.<a href='#FN373'>†</a> <span class="Versetto" id="AC24_22">22&#160;</span>Distulit autem illos Felix, certissime sciens de via hac, dicens: Cum tribunus Lysias descenderit, audiam vos. <span class="Versetto" id="AC24_23">23&#160;</span>Jussitque centurioni custodire eum, et habere requiem, nec quemquam de suis prohibere ministrare ei.<a href='#FN374'>‡</a> <span class="Versetto" id="AC24_24">24&#160;</span>Post aliquot autem dies veniens Felix cum Drusilla uxore sua, quæ erat Judæa, vocavit Paulum, et audivit ab eo fidem quæ est in Christum Jesum. <span class="Versetto" id="AC24_25">25&#160;</span>Disputante autem illo de justitia, et castitate, et de judicio futuro, tremefactus Felix, respondit: Quod nunc attinet, vade: tempore autem opportuno accersam te:<a href='#FN375'>§</a> <span class="Versetto" id="AC24_26">26&#160;</span>simul et sperans quod pecunia ei daretur a Paulo, propter quod et frequenter accersens eum, loquebatur cum eo. <span class="Versetto" id="AC24_27">27&#160;</span>Biennio autem expleto, accepit successorem Felix Portium Festum. Volens autem gratiam præstare Judæis Felix, reliquit Paulum vinctum.<a href='#FN376'>**</a></p>

  <p class='pT4' id='AC25_0'>25</p>

  <p class='Normale'><span class="Versetto" id="AC25_1">1&#160;</span>Festus ergo cum venisset in provinciam, post triduum ascendit Jerosolymam a Cæsarea.<a href='#FN377'>*</a> <span class="Versetto" id="AC25_2">2&#160;</span>Adieruntque eum principes sacerdotum et primi Judæorum adversus Paulum: et rogabant eum, <span class="Versetto" id="AC25_3">3&#160;</span>postulantes gratiam adversus eum, ut juberet perduci eum in Jerusalem, insidias tendentes ut interficerent eum in via. <span class="Versetto" id="AC25_4">4&#160;</span>Festus autem respondit servari Paulum in Cæsarea: se autem maturius profecturum. <span class="Versetto" id="AC25_5">5&#160;</span>Qui ergo in vobis, ait, potentes sunt, descendentes simul, si quod est in viro crimen, accusent eum. <span class="Versetto" id="AC25_6">6&#160;</span>Demoratus autem inter eos dies non amplius quam octo aut decem, descendit Cæsaream, et altera die sedit pro tribunali, et jussit Paulum adduci. <span class="Versetto" id="AC25_7">7&#160;</span>Qui cum perductus esset, circumsteterunt eum, qui ab Jerosolyma descenderant Judæi, multas et graves causas objicientes, quas non poterant probare: <span class="Versetto" id="AC25_8">8&#160;</span>Paulo rationem reddente: Quoniam neque in legem Judæorum, neque in templum, neque in Cæsarem quidquam peccavi. <span class="Versetto" id="AC25_9">9&#160;</span>Festus autem volens gratiam præstare Judæis, respondens Paulo, dixit: Vis Jerosolymam ascendere, et ibi de his judicari apud me? <span class="Versetto" id="AC25_10">10&#160;</span>Dixit autem Paulus: Ad tribunal Cæsaris sto: ibi me oportet judicari: Judæis non nocui, sicut tu melius nosti. <span class="Versetto" id="AC25_11">11&#160;</span>Si enim nocui, aut dignum morte aliquid feci, non recuso mori: si vero nihil est eorum quæ hi accusant me, nemo potest me illis donare. Cæsarem appello. <span class="Versetto" id="AC25_12">12&#160;</span>Tunc Festus cum concilio locutus, respondit: Cæsarem appellasti? ad Cæsarem ibis. <span class="Versetto" id="AC25_13">13&#160;</span>Et cum dies aliquot transacti essent, Agrippa rex et Bernice descenderunt Cæsaream ad salutandum Festum. <span class="Versetto" id="AC25_14">14&#160;</span>Et cum dies plures ibi demorarentur, Festus regi indicavit de Paulo, dicens: Vir quidam est derelictus a Felice vinctus, <span class="Versetto" id="AC25_15">15&#160;</span>de quo cum essem Jerosolymis, adierunt me principes sacerdotum et seniores Judæorum, postulantes adversus illum damnationem. <span class="Versetto" id="AC25_16">16&#160;</span>Ad quos respondi: Quia non est Romanis consuetudo damnare aliquem hominem priusquam is qui accusatur præsentes habeat accusatores, locumque defendendi accipiat ad abluenda crimina. <span class="Versetto" id="AC25_17">17&#160;</span>Cum ergo huc convenissent sine ulla dilatione, sequenti die sedens pro tribunali, jussi adduci virum. <span class="Versetto" id="AC25_18">18&#160;</span>De quo, cum stetissent accusatores, nullam causam deferebant, de quibus ego suspicabar malum.<a href='#FN378'>†</a> <span class="Versetto" id="AC25_19">19&#160;</span>Quæstiones vero quasdam de sua superstitione habebant adversus eum, et de quodam Jesu defuncto, quem affirmabat Paulus vivere.<a href='#FN379'>‡</a> <span class="Versetto" id="AC25_20">20&#160;</span>Hæsitans autem ego de hujusmodi quæstione, dicebam si vellet ire Jerosolymam, et ibi judicari de istis. <span class="Versetto" id="AC25_21">21&#160;</span>Paulo autem appellante ut servaretur ad Augusti cognitionem, jussi servari eum, donec mittam eum ad Cæsarem. <span class="Versetto" id="AC25_22">22&#160;</span>Agrippa autem dixit ad Festum: Volebam et ipse hominem audire. Cras, inquit, audies eum. <span class="Versetto" id="AC25_23">23&#160;</span>Altera autem die cum venisset Agrippa et Bernice cum multa ambitione, et introissent in auditorium cum tribunis et viris principalibus civitatis, jubente Festo, adductus est Paulus.<a href='#FN380'>§</a> <span class="Versetto" id="AC25_24">24&#160;</span>Et dicit Festus: Agrippa rex, et omnes qui simul adestis nobiscum viri, videtis hunc de quo omnis multitudo Judæorum interpellavit me Jerosolymis, petentes et acclamantes non oportere eum vivere amplius. <span class="Versetto" id="AC25_25">25&#160;</span>Ego vere comperi nihil dignum morte eum admisisse. Ipso autem hoc appellante ad Augustum, judicavi mittere. <span class="Versetto" id="AC25_26">26&#160;</span>De quo quid certum scribam domino, non habeo. Propter quod produxi eum ad vos, et maxime ad te, rex Agrippa, ut interrogatione facta habeam quid scribam. <span class="Versetto" id="AC25_27">27&#160;</span>Sine ratione enim mihi videtur mittere vinctum, et causas ejus non significare.</p>

  <p class='pT4' id='AC26_0'>26</p>

  <p class='Normale'><span class="Versetto" id="AC26_1">1&#160;</span>Agrippa vero ad Paulum ait: Permittitur tibi loqui pro temetipso. Tunc Paulus extenta manu cœpit rationem reddere: <span class="Versetto" id="AC26_2">2&#160;</span>De omnibus quibus accusor a Judæis, rex Agrippa, æstimo me beatum apud te cum sim defensurus me hodie, <span class="Versetto" id="AC26_3">3&#160;</span>maxime te sciente omnia, et quæ apud Judæos sunt consuetudines et quæstiones: propter quod obsecro patienter me audias. <span class="Versetto" id="AC26_4">4&#160;</span>Et quidem vitam meam a juventute, quæ ab initio fuit in gente mea in Jerosolymis, noverunt omnes Judæi: <span class="Versetto" id="AC26_5">5&#160;</span>præscientes me ab initio (si velint testimonium perhibere) quoniam secundum certissimam sectam nostræ religionis vixi pharisæus. <span class="Versetto" id="AC26_6">6&#160;</span>Et nunc, in spe quæ ad patres nostros repromissionis facta est a Deo, sto judicio subjectus: <span class="Versetto" id="AC26_7">7&#160;</span>in quam duodecim tribus nostræ nocte ac die deservientes, sperant devenire. De qua spe accusor a Judæis, rex. <span class="Versetto" id="AC26_8">8&#160;</span>Quid incredibile judicatur apud vos, si Deus mortuos suscitat?<a href='#FN381'>*</a> <span class="Versetto" id="AC26_9">9&#160;</span>Et ego quidem existimaveram me adversus nomen Jesu Nazareni debere multa contraria agere, <span class="Versetto" id="AC26_10">10&#160;</span>quod et feci Jerosolymis, et multos sanctorum ego in carceribus inclusi, a principibus sacerdotum potestate accepta: et cum occiderentur, detuli sententiam.<a href='#FN382'>†</a> <span class="Versetto" id="AC26_11">11&#160;</span>Et per omnes synagogas frequenter puniens eos, compellebam blasphemare: et amplius insaniens in eos, persequebar usque in exteras civitates. <span class="Versetto" id="AC26_12">12&#160;</span>In quibus dum irem Damascum cum potestate et permissu principum sacerdotum, <span class="Versetto" id="AC26_13">13&#160;</span>die media in via vidi, rex, de cælo supra splendorem solis circumfulsisse me lumen, et eos qui mecum simul erant. <span class="Versetto" id="AC26_14">14&#160;</span>Omnesque nos cum decidissemus in terram, audivi vocem loquentem mihi hebraica lingua: Saule, Saule, quid me persequeris? durum est tibi contra stimulum calcitrare.<a href='#FN383'>‡</a> <span class="Versetto" id="AC26_15">15&#160;</span>Ego autem dixi: Quis es, domine? Dominus autem dixit: Ego sum Jesus, quem tu persequeris. <span class="Versetto" id="AC26_16">16&#160;</span>Sed exsurge, et sta super pedes tuos: ad hoc enim apparui tibi, ut constituam te ministrum, et testem eorum quæ vidisti, et eorum quibus apparebo tibi, <span class="Versetto" id="AC26_17">17&#160;</span>eripiens te de populo et gentibus, in quas nunc ego mitto te, <span class="Versetto" id="AC26_18">18&#160;</span>aperire oculos eorum, ut convertantur a tenebris ad lucem, et de potestate Satanæ ad Deum, ut accipiant remissionem peccatorum, et sortem inter sanctos, per fidem quæ est in me. <span class="Versetto" id="AC26_19">19&#160;</span>Unde, rex Agrippa, non fui incredulus cælesti visioni: <span class="Versetto" id="AC26_20">20&#160;</span>sed his qui sunt Damasci primum, et Jerosolymis, et in omnem regionem Judææ, et gentibus, annuntiabam, ut pœnitentiam agerent, et converterentur ad Deum, digna pœnitentiæ opera facientes. <span class="Versetto" id="AC26_21">21&#160;</span>Hac ex causa me Judæi, cum essem in templo, comprehensum tentabant interficere. <span class="Versetto" id="AC26_22">22&#160;</span>Auxilio autem adjutus Dei usque in hodiernum diem, sto, testificans minori atque majori, nihil extra dicens quam ea quæ prophetæ locuti sunt futura esse, et Moyses, <span class="Versetto" id="AC26_23">23&#160;</span>si passibilis Christus, si primus ex resurrectione mortuorum, lumen annuntiaturus est populo et gentibus. <span class="Versetto" id="AC26_24">24&#160;</span>Hæc loquente eo, et rationem reddente, Festus magna voce dixit: Insanis, Paule: multæ te litteræ ad insaniam convertunt.<a href='#FN384'>§</a> <span class="Versetto" id="AC26_25">25&#160;</span>Et Paulus: Non insanio, inquit, optime Feste, sed veritatis et sobrietatis verba loquor. <span class="Versetto" id="AC26_26">26&#160;</span>Scit enim de his rex, ad quem et constanter loquor: latere enim eum nihil horum arbitror. Neque enim in angulo quidquam horum gestum est. <span class="Versetto" id="AC26_27">27&#160;</span>Credis, rex Agrippa, prophetis? Scio quia credis. <span class="Versetto" id="AC26_28">28&#160;</span>Agrippa autem ad Paulum: In modico suades me christianum fieri. <span class="Versetto" id="AC26_29">29&#160;</span>Et Paulus: Opto apud Deum, et in modico et in magno, non tantum te, sed etiam omnes qui audiunt hodie fieri tales, qualis et ego sum, exceptis vinculis his. <span class="Versetto" id="AC26_30">30&#160;</span>Et exsurrexit rex, et præses, et Bernice, et qui assidebant eis. <span class="Versetto" id="AC26_31">31&#160;</span>Et cum secessissent, loquebantur ad invicem, dicentes: Quia nihil morte aut vinculis dignum quid fecit homo iste. <span class="Versetto" id="AC26_32">32&#160;</span>Agrippa autem Festo dixit: Dimitti poterat homo hic, si non appellasset Cæsarem.</p>

  <p class='pT4' id='AC27_0'>27</p>

  <p class='Normale'><span class="Versetto" id="AC27_1">1&#160;</span>Ut autem judicatum est navigare eum in Italiam, et tradi Paulum cum reliquis custodiis centurioni nomine Julio cohortis Augustæ,<a href='#FN385'>*</a> <span class="Versetto" id="AC27_2">2&#160;</span>ascendentes navem Adrumetinam, incipientes navigare circa Asiæ loca, sustulimus, perseverante nobiscum Aristarcho Macedone Thessalonicensi.<a href='#FN386'>†</a> <span class="Versetto" id="AC27_3">3&#160;</span>Sequenti autem die devenimus Sidonem. Humane autem tractans Julius Paulum, permisit ad amicos ire, et curam sui agere. <span class="Versetto" id="AC27_4">4&#160;</span>Et inde cum sustulissemus, subnavigavimus Cyprum, propterea quod essent venti contrarii. <span class="Versetto" id="AC27_5">5&#160;</span>Et pelagus Ciliciæ et Pamphyliæ navigantes, venimus Lystram, quæ est Lyciæ:<a href='#FN387'>‡</a> <span class="Versetto" id="AC27_6">6&#160;</span>et ibi inveniens centurio navem Alexandrinam navigantem in Italiam, transposuit nos in eam. <span class="Versetto" id="AC27_7">7&#160;</span>Et cum multis diebus tarde navigaremus, et vix devenissemus contra Gnidum, prohibente nos vento, adnavigavimus Cretæ juxta Salmonem: <span class="Versetto" id="AC27_8">8&#160;</span>et vix juxta navigantes, venimus in locum quemdam qui vocatur Boniportus, cui juxta erat civitas Thalassa. <span class="Versetto" id="AC27_9">9&#160;</span>Multo autem tempore peracto, et cum jam non esset tuta navigatio eo quod et jejunium jam præteriisset, consolabatur eos Paulus,<a href='#FN388'>§</a> <span class="Versetto" id="AC27_10">10&#160;</span>dicens eis: Viri, video quoniam cum injuria et multo damno non solum oneris, et navis, sed etiam animarum nostrarum incipit esse navigatio. <span class="Versetto" id="AC27_11">11&#160;</span>Centurio autem gubernatori et nauclero magis credebat, quam his quæ a Paulo dicebantur. <span class="Versetto" id="AC27_12">12&#160;</span>Et cum aptus portus non esset ad hiemandum, plurimi statuerunt consilium navigare inde, si quomodo possent, devenientes Phœnicen hiemare, portum Cretæ respicientem ad Africum et ad Corum.<a href='#FN389'>**</a> <span class="Versetto" id="AC27_13">13&#160;</span>Aspirante autem austro, æstimantes propositum se tenere, cum sustulissent de Asson, legebant Cretam.<a href='#FN390'>††</a> <span class="Versetto" id="AC27_14">14&#160;</span>Non post multum autem misit se contra ipsam ventus typhonicus, qui vocatur Euroaquilo.<a href='#FN391'>‡‡</a> <span class="Versetto" id="AC27_15">15&#160;</span>Cumque arrepta esset navis, et non posset conari in ventum, data nave flatibus, ferebamur. <span class="Versetto" id="AC27_16">16&#160;</span>In insulam autem quamdam decurrentes, quæ vocatur Cauda, potuimus vix obtinere scapham. <span class="Versetto" id="AC27_17">17&#160;</span>Qua sublata, adjutoriis utebantur, accingentes navem, timentes ne in Syrtim inciderent, summisso vase sic ferebantur.<a href='#FN392'>§§</a> <span class="Versetto" id="AC27_18">18&#160;</span>Valida autem nobis tempestate jactatis, sequenti die jactum fecerunt: <span class="Versetto" id="AC27_19">19&#160;</span>et tertia die suis manibus armamenta navis projecerunt. <span class="Versetto" id="AC27_20">20&#160;</span>Neque autem sole, neque sideribus apparentibus per plures dies, et tempestate non exigua imminente, jam ablata erat spes omnis salutis nostræ. <span class="Versetto" id="AC27_21">21&#160;</span>Et cum multa jejunatio fuisset, tunc stans Paulus in medio eorum, dixit: Oportebat quidem, o viri, audito me, non tollere a Creta, lucrique facere injuriam hanc et jacturam.<a href='#FN393'>***</a> <span class="Versetto" id="AC27_22">22&#160;</span>Et nunc suadeo vobis bono animo esse: amissio enim nullius animæ erit ex vobis, præterquam navis. <span class="Versetto" id="AC27_23">23&#160;</span>Astitit enim mihi hac nocte angelus Dei, cujus sum ego, et cui deservio, <span class="Versetto" id="AC27_24">24&#160;</span>dicens: Ne timeas, Paule: Cæsari te oportet assistere: et ecce donavit tibi Deus omnes qui navigant tecum. <span class="Versetto" id="AC27_25">25&#160;</span>Propter quod bono animo estote, viri: credo enim Deo quia sic erit, quemadmodum dictum est mihi. <span class="Versetto" id="AC27_26">26&#160;</span>In insulam autem quamdam oportet nos devenire.<a href='#FN394'>†††</a> <span class="Versetto" id="AC27_27">27&#160;</span>Sed posteaquam quartadecima nox supervenit, navigantibus nobis in Adria circa mediam noctem, suspicabantur nautæ apparere sibi aliquam regionem.<a href='#FN395'>‡‡‡</a> <span class="Versetto" id="AC27_28">28&#160;</span>Qui et summittentes bolidem, invenerunt passus viginti: et pusillum inde separati, invenerunt passus quindecim. <span class="Versetto" id="AC27_29">29&#160;</span>Timentes autem ne in aspera loca incideremus, de puppi mittentes anchoras quatuor, optabant diem fieri. <span class="Versetto" id="AC27_30">30&#160;</span>Nautis vero quærentibus fugere de navi, cum misissent scapham in mare, sub obtentu quasi inciperent a prora anchoras extendere, <span class="Versetto" id="AC27_31">31&#160;</span>dixit Paulus centurioni et militibus: Nisi hi in navi manserint, vos salvi fieri non potestis. <span class="Versetto" id="AC27_32">32&#160;</span>Tunc absciderunt milites funes scaphæ, et passi sunt eam excidere. <span class="Versetto" id="AC27_33">33&#160;</span>Et cum lux inciperet fieri, rogabat Paulus omnes sumere cibum, dicens: Quartadecima die hodie exspectantes jejuni permanetis, nihil accipientes. <span class="Versetto" id="AC27_34">34&#160;</span>Propter quod rogo vos accipere cibum pro salute vestra: quia nullius vestrum capillus de capite peribit.<a href='#FN396'>§§§</a> <span class="Versetto" id="AC27_35">35&#160;</span>Et cum hæc dixisset, sumens panem, gratias egit Deo in conspectu omnium: et cum fregisset, cœpit manducare. <span class="Versetto" id="AC27_36">36&#160;</span>Animæquiores autem facti omnes, et ipsi sumpserunt cibum. <span class="Versetto" id="AC27_37">37&#160;</span>Eramus vero universæ animæ in navi ducentæ septuaginta sex.<a href='#FN397'>*</a> <span class="Versetto" id="AC27_38">38&#160;</span>Et satiati cibo alleviabant navem, jactantes triticum in mare. <span class="Versetto" id="AC27_39">39&#160;</span>Cum autem dies factus esset, terram non agnoscebant: sinum vero quemdam considerabant habentem littus, in quem cogitabant si possent ejicere navem. <span class="Versetto" id="AC27_40">40&#160;</span>Et cum anchoras sustulissent, committebant se mari, simul laxantes juncturas gubernaculorum: et levato artemone secundum auræ flatum, tendebant ad littus. <span class="Versetto" id="AC27_41">41&#160;</span>Et cum incidissemus in locum dithalassum, impegerunt navem: et prora quidem fixa manebat immobilis, puppis vero solvebatur a vi maris.<a href='#FN398'>†</a> <span class="Versetto" id="AC27_42">42&#160;</span>Militum autem consilium fuit ut custodias occiderent, ne quis cum enatasset, effugeret. <span class="Versetto" id="AC27_43">43&#160;</span>Centurio autem volens servare Paulum, prohibuit fieri: jussitque eos qui possent natare, emittere se primos, et evadere, et ad terram exire: <span class="Versetto" id="AC27_44">44&#160;</span>et ceteros, alios in tabulis ferebant, quosdam super ea quæ de navi erant. Et sic factum est, ut omnes animæ evaderent ad terram.</p>

  <p class='pT4' id='AC28_0'>28</p>

  <p class='Normale'><span class="Versetto" id="AC28_1">1&#160;</span>Et cum evasissemus, tunc cognovimus quia Melita insula vocabatur. Barbari vero præstabant non modicam humanitatem nobis. <span class="Versetto" id="AC28_2">2&#160;</span>Accensa enim pyra, reficiebant nos omnes propter imbrem qui imminebat, et frigus.<a href='#FN399'>*</a> <span class="Versetto" id="AC28_3">3&#160;</span>Cum congregasset autem Paulus sarmentorum aliquantam multitudinem, et imposuisset super ignem, vipera a calore cum processisset, invasit manum ejus. <span class="Versetto" id="AC28_4">4&#160;</span>Ut vero viderunt barbari pendentem bestiam de manu ejus, ad invicem dicebant: Utique homicida est homo hic, qui cum evaserit de mari, ultio non sinit eum vivere. <span class="Versetto" id="AC28_5">5&#160;</span>Et ille quidem excutiens bestiam in ignem, nihil mali passus est. <span class="Versetto" id="AC28_6">6&#160;</span>At illi existimabant eum in tumorem convertendum, et subito casurum et mori. Diu autem illis exspectantibus, et videntibus nihil mali in eo fieri, convertentes se, dicebant eum esse deum. <span class="Versetto" id="AC28_7">7&#160;</span>In locis autem illis erant prædia principis insulæ, nomine Publii, qui nos suscipiens, triduo benigne exhibuit. <span class="Versetto" id="AC28_8">8&#160;</span>Contigit autem patrem Publii febribus et dysenteria vexatum jacere. Ad quem Paulus intravit: et cum orasset, et imposuisset ei manus, salvavit eum.<a href='#FN400'>†</a> <span class="Versetto" id="AC28_9">9&#160;</span>Quo facto, omnes qui in insula habebant infirmitates, accedebant, et curabantur: <span class="Versetto" id="AC28_10">10&#160;</span>qui etiam multis honoribus nos honoraverunt, et navigantibus imposuerunt quæ necessaria erant. <span class="Versetto" id="AC28_11">11&#160;</span>Post menses autem tres navigavimus in navi Alexandrina, quæ in insula hiemaverat, cui erat insigne Castorum. <span class="Versetto" id="AC28_12">12&#160;</span>Et cum venissemus Syracusam, mansimus ibi triduo. <span class="Versetto" id="AC28_13">13&#160;</span>Inde circumlegentes devenimus Rhegium: et post unum diem, flante austro, secunda die venimus Puteolos:<a href='#FN401'>‡</a> <span class="Versetto" id="AC28_14">14&#160;</span>ubi inventis fratribus rogati sumus manere apud eos dies septem: et sic venimus Romam. <span class="Versetto" id="AC28_15">15&#160;</span>Et inde cum audissent fratres, occurrerunt nobis usque ad Appii forum, ac tres Tabernas. Quos cum vidisset Paulus, gratias agens Deo, accepit fiduciam.<a href='#FN402'>§</a> <span class="Versetto" id="AC28_16">16&#160;</span>Cum autem venissemus Romam, permissum est Paulo manere sibimet cum custodiente se milite. <span class="Versetto" id="AC28_17">17&#160;</span>Post tertium autem diem convocavit primos Judæorum. Cumque convenissent, dicebat eis: Ego, viri fratres, nihil adversus plebem faciens, aut morem paternum, vinctus ab Jerosolymis traditus sum in manus Romanorum, <span class="Versetto" id="AC28_18">18&#160;</span>qui cum interrogationem de me habuissent, voluerunt me dimittere, eo quod nulla esset causa mortis in me. <span class="Versetto" id="AC28_19">19&#160;</span>Contradicentibus autem Judæis, coactus sum appellare Cæsarem, non quasi gentem meam habens aliquid accusare. <span class="Versetto" id="AC28_20">20&#160;</span>Propter hanc igitur causam rogavi vos videre, et alloqui. Propter spem enim Israël catena hac circumdatus sum. <span class="Versetto" id="AC28_21">21&#160;</span>At illi dixerunt ad eum: Nos neque litteras accepimus de te a Judæa, neque adveniens aliquis fratrum nuntiavit, aut locutus est quid de te malum. <span class="Versetto" id="AC28_22">22&#160;</span>Rogamus autem a te audire quæ sentis: nam de secta hac notum est nobis quia ubique ei contradicitur. <span class="Versetto" id="AC28_23">23&#160;</span>Cum constituissent autem illi diem, venerunt ad eum in hospitium plurimi, quibus exponebat testificans regnum Dei, suadensque eis de Jesu ex lege Moysi et prophetis a mane usque ad vesperam. <span class="Versetto" id="AC28_24">24&#160;</span>Et quidam credebant his quæ dicebantur: quidam vero non credebant. <span class="Versetto" id="AC28_25">25&#160;</span>Cumque invicem non essent consentientes, discedebant, dicente Paulo unum verbum: Quia bene Spiritus Sanctus locutus est per Isaiam prophetam ad patres nostros, <span class="Versetto" id="AC28_26">26&#160;</span>dicens: Vade ad populum istum, et dic ad eos: [Aure audietis, et non intelligetis, et videntes videbitis, et non perspicietis. <span class="Versetto" id="AC28_27">27&#160;</span>Incrassatum est enim cor populi hujus, et auribus graviter audierunt, et oculos suos compresserunt: ne forte videant oculis, et auribus audiant, et corde intelligant, et convertantur, et sanem eos.] <span class="Versetto" id="AC28_28">28&#160;</span>Notum ergo sit vobis, quoniam gentibus missum est hoc salutare Dei, et ipsi audient. <span class="Versetto" id="AC28_29">29&#160;</span>Et cum hæc dixisset, exierunt ab eo Judæi, multam habentes inter se quæstionem. <span class="Versetto" id="AC28_30">30&#160;</span>Mansit autem biennio toto in suo conducto: et suscipiebat omnes qui ingrediebantur ad eum,<a href='#FN403'>**</a> <span class="Versetto" id="AC28_31">31&#160;</span>prædicans regnum Dei, et docens quæ sunt de Domino Jesu Christo cum omni fiducia, sine prohibitione.<a href='#FN404'>††</a></p>

  <p class="footnote"></p>

  <hr/>

  <aside id="FN1">
    <p class="f"><a class="notebackref" href="#AC1_1"><span class="notemark">*</span> 1:1</a> <span class="fk">Sermonem feci. </span><span class="ft"> Id est, scripsi: quia scribere est operari. Vel hoc ita dicit, quia factis meruit esse scriptor Evangelii. </span><span class="fk">Feci. </span><span class="ft"> Totus liber Evangelii unus sermo dicitur, eo quod habeat unum sensum: aut singulare pro plurali. Evangelium est bona annuntiatio, qua annuntiatur requies post laborem, regnum post servitium, vita post mortem. </span><span class="fk">De omnibus. </span><span class="ft"> Dictis et factis Christi quæ judicavit officio digna vel idonea suæ dispensationi. </span><span class="fk">Theophile. </span><span class="ft"> Theophilus idem est quod Dei amicus, vel Dei amator: et si tu sis amicus Dei, tibi scribitur. </span><span class="fk">Quæ cœpit Jesus facere. </span><span class="ft"> A baptismo Joannis quo Jesus baptizatus est, </span><span class="fk">usque in diem</span><span class="ft"> quo assumptus est in cœlum: quia de toto illo tempore Lucas sermones texuit, qui in fine Evangelii ita scripsit: </span><span class="fk">Cum benedixisset, recessit ab eis et ferebatur in cœlum. Facere. </span><span class="ft"> Bonum doctorem instituit vel instruit, qui faciat quod docet.</span></p>
  </aside>

  <aside id="FN2">
    <p class="f"><a class="notebackref" href="#AC1_2"><span class="notemark">†</span> 1:2</a> <span class="fk">Præcipiens apostolis</span><span class="ft"> prædicare Evangelium </span><span class="fk">per Spiritum sanctum, </span><span class="ft"> per quem prædicatum est Evangelium, quia verba inspirabat, et fiduciam tribuebat. Vel, </span><span class="fk">præcipiens per Spiritum sanctum, </span><span class="ft"> id est, quod Filius præcipit, præcipit et hoc Spiritus sanctus. Vel, propter Spiritum præcepit, quia non præciperet nisi Spiritus venturus esset. </span><span class="fk">Elegit. </span><span class="ft"> Hoc ad laudem apostolorum, quorum actus scribere proponit, vertitur. </span><span class="fk">Assumptus. </span><span class="ft"> A Divinitate, vel a nube assumptus, quasi verus homo.</span></p>
  </aside>

  <aside id="FN3">
    <p class="f"><a class="notebackref" href="#AC1_3"><span class="notemark">‡</span> 1:3</a> <span class="fk">Vivum. </span><span class="ft"> Corpus vivum et proprium, non phantasticum quod et apostoli cognoverunt tanquam notissimum. Aut vivum, eo quod post mortem vivebat. Vel vivum, id est amplius non moriturum. </span><span class="fk">Per dies. </span><span class="ft"> Non tamen eis per quadraginta dies continuos apparuit: post diem enim resurrectionis alios quatuor dies intervenisse Joannes dicit. Post quos rursus apparuit per quadraginta: quia quadraginta horis mortuus fuerat, quadraginta diebus se vivere confirmat. Et per quadraginta typus præsentis sæculi, quo Christus in Ecclesia versatur, potest intelligi: sive quia homo quatuor constans elementis, eruditur contra transgressionem Decalogi.</span></p>
  </aside>

  <aside id="FN4">
    <p class="f"><a class="notebackref" href="#AC1_4"><span class="notemark">§</span> 1:4</a> <span class="fk">Convescens. </span><span class="ft"> Signa veri corporis annuntiat, quia non uno corporis sensu, sed visu, auditu, tactu, apparendo, loquendo, convescendo probavit se resurrexisse. </span><span class="fk">Promissionem, </span><span class="ft"> quam promisit per Jœl, ut habetur in sequentibus: et si a Christo facta, a Patre tamen complebitur. Vel </span><span class="fk">Patris</span><span class="ft"> dicitur, quia in ejus Verbo, id est Christo, promittitur.</span></p>
  </aside>

  <aside id="FN5">
    <p class="f"><a class="notebackref" href="#AC1_5"><span class="notemark">**</span> 1:5</a> <span class="fk">Quia Joannes. </span><span class="ft"> BEDA. Cum diceret Dominus: Quia Joannes baptizavit aqua, vos autem, etc., usque ad quod in baptismo Joannis non fiebat. Baptisma datur in duabus naturis, corporali scilicet et spirituali: quia homo qui baptizatur, duobus constat: corpore scilicet et anima, tamen unum est baptisma, sicut unus homo. </span><span class="fk">Vos autem, </span><span class="ft"> etc. Quando Petrus negavit, non erant apostoli baptizati; non aqua, sed spiritu: post resurrectionem enim dictum est: </span><span class="fk">Vos vero baptizabimini Spiritu sancto. </span><span class="ft"> Nondum enim resurrectione Christi et missione Spiritus confirmati erant. Sicut autem justis circumcisio non fuit necessaria, antequam imperaretur Abrahæ et posteritati suæ: sic postquam sacramentum Novi Testamenti, id est baptisma, circumcisionis loco datum est a Domino dicente: </span><span class="fk">Nisi quis renatus fuerit ex aqua et Spiritu sancto</span><span class="ft"> Joan. 3., etc., certum est nullum ad corpus Christi pertinere, nisi baptizatum, præter eos quibus passio deputatur pro baptismo. Item scriptum est, quando Paulus baptizatus est: et non est scriptum quando alii apostoli baptizati sunt: sed debemus intelligere baptizatos esse propter illud: </span><span class="fk">Nisi quis renatus fuerit, </span><span class="ft"> etc.</span></p>
  </aside>

  <aside id="FN6">
    <p class="f"><a class="notebackref" href="#AC1_7"><span class="notemark">††</span> 1:7</a> <span class="fk">Non est vestrum nosse. </span><span class="ft"> Non ait, non erit, sed </span><span class="fk">non est: </span><span class="ft"> notans adhuc esse infirmos, et ideo ad secretum cognoscendum non esse idoneos: Cum vero ait: </span><span class="fk">Non est vestrum nosse, </span><span class="ft"> ostendit quod ipse sciat, cujus sunt omnia quæ Patris, sed eis non expedit nosse, sed ita vivant quasi quotidie judicandi. </span><span class="fk">Quæ Pater. </span><span class="ft"> Illius, inquit, regni tam secretum est tempus, ut tantum scientiæ Patris pateat, </span><span class="fk">sed accipietis virtutem Spiritus sancti, </span><span class="ft"> ut quod propter infirmitatem carnis non potestis, possitis ex virtute Spiritus sancti. </span><span class="fk">In sua potestate. </span><span class="ft"> Hoc ut verus homo excusabiliter dixit, sed tantum una est Patris et Filii et Spiritus sancti potestas: Filius etiam potestas Patris est.</span></p>
  </aside>

  <aside id="FN7">
    <p class="f"><a class="notebackref" href="#AC1_8"><span class="notemark">‡‡</span> 1:8</a> <span class="fk">Sed accipietis. </span><span class="ft"> Tollitur scientia temporum, sed divinum, quo indigent, adhibetur auxilium: hoc modo, cum pueris aliquid tollitur, aliud datur ne penitus tristentur. </span><span class="fk">Supervenientis Spiritus sancti. </span><span class="ft"> Cum superveniet Spiritus in vos, non regnum Isræl, sive regnum Dei in Isræl, ut putatis, afferet, sed virtutem testificandi de me vobis præstabit, tantumque illius regni tempus longe est, ut prius non solum Hierosolymam, sed omnes fines Judææ et Samariæ, mundi etiam terminos per circuitum fama Evangelii percurrat. </span><span class="fk">In Jerusalem et in omni Judæa. </span><span class="ft"> Consequentia ordinis in vocabulis locorum conservata est: Jerusalem succedit proxima Judææ provincia, cui Samaria situ conjungitur, dehinc omnis terræ communio subinfertur. </span><span class="fk">In Jerusalem. </span><span class="ft"> Mystice: in visione pacis, in confessione veræ fidei: custodia præceptorum Dei: et in his qui se in alienos fecerint a terra prædicaturos eos prædixit, per quos quasi rotæ radios de medio terræ ubi salutem operatus est, gratia spiritualis et salutaris doctrina per totum orbem defluxit.</span></p>
  </aside>

  <aside id="FN8">
    <p class="f"><a class="notebackref" href="#AC1_9"><span class="notemark">§§</span> 1:9</a> <span class="fk">Et cum hæc dixisset. </span><span class="ft"> Aliter Marcus commemorat dicens: </span><span class="fk">Et Dominus quidem Jesus postquam locutus est eis, assumptus est in cœlum</span><span class="ft"> Matth. 28.. Sed quia Lucas significantius adjecit: </span><span class="fk">Cum hæc dixisset, elevatus est, </span><span class="ft"> completis illis sermonibus quos commemoraverat Dominum ascendisse cœlos ostendit.</span></p>
  </aside>

  <aside id="FN9">
    <p class="f"><a class="notebackref" href="#AC1_11"><span class="notemark">***</span> 1:11</a> <span class="fk">Galilæi, quid statis aspicientes in cœlum? </span><span class="ft"> In quibus debet esse prudentior sensus, quia Galilæi cæteris Judæis in sapientia præcellebant. Vel, Galilæi volubiles, quia instabilitate sui sensus obliti erunt præcepta Dei.</span></p>
  </aside>

  <aside id="FN10">
    <p class="f"><a class="notebackref" href="#AC1_12"><span class="notemark">†††</span> 1:12</a> <span class="fk">Tunc reversi sunt, </span><span class="ft"> etc. Reversio apostolorum de monte Oliveti Jerusalem, significat Ecclesiam quæ de activa in contemplativam ascendens, iterum descendit in conversationem activalem. Mons enim Oliveti ab antiquis mons trium luminum vocabatur: lucernæ scilicet de templo resplendentis, ac solis ex altera parte orientis, et olei in ipso monte naturalis lucis: quæ tria conveniunt perfectioni propter divini Verbi lucem de Ecclesia fulgentem, propter solis justitiæ fulgorem, propter puræ conscientiæ nitorem.</span></p>
  </aside>

  <aside id="FN11">
    <p class="f"><a class="notebackref" href="#AC1_13"><span class="notemark">‡‡‡</span> 1:13</a> <span class="fk">Et cum introissent. </span><span class="ft"> In Græco ita ponitur: </span><span class="fk">Cum introissent civitatem, in cœnaculum ascenderunt, ubi erant manentes Petrus, </span><span class="ft"> etc. In Græco sic est ordo nominum: </span><span class="fk">Petrus et Andræas, Jacobus et Joannes, Simon Zelotes et Judas Jacobi. Cœnaculum, </span><span class="ft"> etc. BEDA. Locus est in superiori, designans quod a terra sublati ad superiora scientiæ et virtutis conscendunt. Cœnaculum dicitur tertium tectum, figura charitatis fidei superædificatæ et spei. Charitas autem diffusa est in cordibus nostris per Spiritum. </span><span class="fk">Petrus et Joannes. </span><span class="ft"> Petrus primus ponitur, quia princeps et pastor. Petrus et Joannes merito primi ponuntur, qui simul cucurrerunt ad monumentum, quia plus cæteris amabant. Primus (si fas est dici) plus cæteris dilexit: alium, plurimum Jesus amavit. Catalogus apostolorum ideo ponitur, ne extra hos aliqui falsi recipiantur: paria et ponuntur loca singulorum, distinguentibus gradibus meritorum. Hi sunt duodecim filii Jacob; duodecim fontes deserti, quos Isræl reperit in Elim; duodecim panes propositionis; duodecim lapides in veste pontificis; duodecim signa zodiaci; duodecim lapides altaris; duodecim lapides de Jordane elevati; duodecim boves sub æneo mari; duodecim stellæ in corona sponsæ; duodecim fundamenta; duodecim portæ; duodecim menses anni; duodecim horæ diei; duodecim fructus ligni vitæ. </span><span class="fk">Zelotes. </span><span class="ft"> BEDA. Zelotes ipse est qui in Evangeliis dicitur Chananæus. Chana </span><span class="fk">zelus</span><span class="ft"> interpretatur. Erat enim de vico Galilææ ubi Dominus aquam convertit in vinum. Hic post Jacobum fratrem suum, rexit Ecclesiam Hierosolymorum. Filio pereunte perditionis, imperfectus numerus apostolorum remansit, juxta similitudinem enim lunæ crescit et decrescit Ecclesia: sed vetera transeunt, et nova fiunt.</span></p>
  </aside>

  <aside id="FN12">
    <p class="f"><a class="notebackref" href="#AC1_14"><span class="notemark">§§§</span> 1:14</a> <span class="fk">Maria, </span><span class="ft"> etc. Virgo a mulieribus distinguitur, quæ tamen aliquando mulier non pro corruptione, sed pro sexu appellatur. Ecce principium nascentis Ecclesiæ adornatur flore virginitatis. </span><span class="fk">In medio fratrum. </span><span class="ft"> Id est filiorum, quorum unus est Pater in cœlis. In medio Petrus stetisse dicitur: quasi communi miseratione condescendens. Hoc exemplum sumendum est pastoribus Ecclesiæ. Hic numerus centum et viginti congruit ætati Moysi, ut sicut sub hoc numero, Moyse defuncto, Jesus successit, qui populum in terram promissionis induxit, sic veteri legi in Ecclesia principatus Christi successit, ducens verum Isræl ad regnum cœli.</span></p>
  </aside>

  <aside id="FN13">
    <p class="f"><a class="notebackref" href="#AC1_18"><span class="notemark">*</span> 1:18</a> <span class="fk">Possedit agrum. </span><span class="ft"> Non quia agrum possederit, sed quia ipsius fuerat pretium agri qui Dominum vitæ vendidit. Amissa terra viventium, agrum sanguinis et mortis, æterna sceleris et nominis sui memoria possidet Judas. Emptum tamen pretio sanguinis agrum figuli non possedit, qui traditionis crimen in se protinus mulctavit, sed </span><span class="fk">possedit</span><span class="ft"> dictum est pro </span><span class="fk">possideri fecit. </span><span class="ft"> Quidam agrum a Juda possessum ridicule exponunt infernum. Alii possedisse agrum illum existimant, ex eo quod cum peregrinis in eo sepultus fuit. </span><span class="fk">Viscera. </span><span class="ft"> Viscera quæ sunt sedes fraudis, tanto scelere dirupta, se cohibere non valuerunt. Merito autem per sedem doli viscera funduntur, non per locum osculi, id est os quo osculatus est Jesum, quamvis falsa superficie, sed per alium cui virus occultæ malitiæ inerat.</span></p>
  </aside>

  <aside id="FN14">
    <p class="f"><a class="notebackref" href="#AC1_19"><span class="notemark">†</span> 1:19</a> <span class="fk">Eorum, </span><span class="ft"> id est habitantium Jerusalem, quia etsi utrique loquebantur Hebraice, distabat tamen proprietas linguæ Hierosolymorum a Galilæis, de quibus apostoli erant: quod in passione Domini ostenditur, ubi etiam Petrus nolens lingua sua proditus est esse Galilæus.</span></p>
  </aside>

  <aside id="FN15">
    <p class="f"><a class="notebackref" href="#AC1_20"><span class="notemark">‡</span> 1:20</a> <span class="fk">Deserta, et non sit, </span><span class="ft"> etc. Donec electus pro eo assumatur Matthias. Vel, non sit ipse Judas, qui habitet in ea, sed alius assumatur pro eo qui pœnitentia indignus judicatus est.</span></p>
  </aside>

  <aside id="FN16">
    <p class="f"><a class="notebackref" href="#AC1_23"><span class="notemark">§</span> 1:23</a> <span class="fk">Duos. </span><span class="ft"> Clemens refert hos duos qui ad sortem apostolatus statuti sunt, de numero septuaginta discipulorum fuisse. </span><span class="fk">Qui cognominatus. </span><span class="ft"> In laude Barnabæ immoratur: quia pro laude Matthæus habet, quod sorte eligitur. Barnabæ laus cumulatur, ne velut indignus repelli videretur: quod postea declaratum est; quia cum Paulo gentium apostolus ordinatur, illi officio reservatus. </span><span class="fk">Justus. </span><span class="ft"> Aut Latinum est, aut Hebræum: et interpretatur </span><span class="fk">parcens, </span><span class="ft"> vel </span><span class="fk">elevatus. Et Matthiam, </span><span class="ft"> qui </span><span class="fk">donatus, </span><span class="ft"> vel </span><span class="fk">donum Dei</span><span class="ft"> interpretatur: cui donum apostolatus a Domino collatum est, vel </span><span class="fk">Dei pannus</span><span class="ft"> interpretatur. Merito parvi transcenditur ille laude hominum qui justus erat, inquit Arator.</span></p>
  </aside>

  <aside id="FN17">
    <p class="f"><a class="notebackref" href="#AC2_1"><span class="notemark">*</span> 2:1</a> <span class="fk">In eodem loco. </span><span class="ft"> Cœnaculo scilicet, in quod ascenderant. Qui Spiritum desiderat, carnis domicilium mentis contemplatione transcendens calcat.</span></p>
  </aside>

  <aside id="FN18">
    <p class="f"><a class="notebackref" href="#AC2_2"><span class="notemark">†</span> 2:2</a> <span class="fk">De cœlo. </span><span class="ft"> Datur Spiritus de cœlo, ut diligatur Deus; in terra datur, ut diligatur proximus: bis enim post resurrectionem est datus ad duo præcepta charitatis commendanda. </span><span class="fk">Sonus. </span><span class="ft"> Potest dici locutio linguarum de ore apostolorum sonans. </span><span class="fk">Spiritus. </span><span class="ft"> Ante passionem datus est apostolis Spiritus ad gratiam doctrinæ et sanitatum; post resurrectionem insufflavit Jesus spiritum, et ait: </span><span class="fk">Accipite Spiritum sanctum; quorum remiseritis peccata, remittuntur eis</span><span class="ft"> Joan. 20., etc. Quod donum soli Petro prius dederat: sed ut creditur tunc per anticipationem, nunc cum cæteris per completionem etiam Petro tribuitur: et potestas data est dimittendi illis quos ad officium mittebat prædicationis. </span><span class="fk">Vehementis. </span><span class="ft"> Comparatione præcedentium vehemens dicitur gratia apostolorum, vel in similitudinem venti vehementis Spiritus venit. </span><span class="fk">Totam domum. </span><span class="ft"> In una domo sedentibus infunditur Spiritus, ut Ecclesiæ unitas commendetur, in cœnaculo tertia lege incipiente. In datione legis plebs longe stabat præ timore; hic veniente Spiritu congregati erant in unum ex amore. </span><span class="fk">Sedentes. </span><span class="ft"> Ut compleatur quod dictum erat eis: </span><span class="fk">Sedete hic in civitate. </span><span class="ft"> Sessio est indicium humilitatis et stabilitatis: quibus præparatur sedes Spiritui sancto, qui super humiles requiescit. GREG. In igne apparuit Spiritus, sed per seipsum, etc., usque ad et voce sive sonitu docta sunt corda.</span></p>
  </aside>

  <aside id="FN19">
    <p class="f"><a class="notebackref" href="#AC2_3"><span class="notemark">‡</span> 2:3</a> <span class="fk">Dispertitæ. </span><span class="ft"> Dispersio linguarum est facta in turre, sed quod dispersit superbia, recolligit humilitas: in superbia dispersio, in humilitate fit concordia. Ecce completur sententia Domini quæ ait: </span><span class="fk">Non vos relinquam orphanos, sed mittam Spiritum paracletum</span><span class="ft"> Joan. 14., qui eorum advocatus, pro eis omnibus linguis locutus est. Linguas attulit, qui pro Verbo venit, cognationem enim habet lingua cum verbo, ut ab invicem non possint separari. Sic Verbum Patris, id est Filius, et Spiritus sanctus inseparabiles sunt, imo et unius naturæ. </span><span class="fk">Tanquam ignis. </span><span class="ft"> Idem in igne Spiritus venit: quia peccatores </span><span class="fk">Spiritus purgat, illuminat, accendit, urit. </span><span class="ft"> Ignis enim quatuor habet naturas, </span><span class="fk">urit, purgat, calefacit, illuminat. </span><span class="ft"> Similiter Spiritus exurit peccata, purgat corda, torporem excutit, ignorantias illustrat. Ignis incorporeus et invisibilis est in sua natura; sed assumpto aliquo corpore videtur, diversi coloris apparens, propter materias in quibus ardet. Sic Spiritus videri non poterit, nisi per creaturas in quibus operatur.</span></p>
  </aside>

  <aside id="FN20">
    <p class="f"><a class="notebackref" href="#AC2_4"><span class="notemark">§</span> 2:4</a> <span class="fk">Et cœperunt. </span><span class="ft"> Ecce signum plenitudinis: plenum vas erumpit. Ignis in sinu non potest occultari. </span><span class="fk">Variis linguis. </span><span class="ft"> Quia linguis omnibus loquebantur, vel sua, id est Hebræa lingua, loquentes, ab omnibus ita intelligebantur, ac si propriis singulorum loquerentur, secundum illud Prophetæ: In aliis linguis, et labiis aliis, loquar populo huic, etc.</span></p>
  </aside>

  <aside id="FN21">
    <p class="f"><a class="notebackref" href="#AC2_5"><span class="notemark">**</span> 2:5</a> <span class="fk">Ex omni natione, </span><span class="ft"> etc. RAB. Ac si diceretur: Ubicunque nati. Judæos autem in omnibus gentibus nasci captivitas fecit, quæ sub Antiocho facta est non multis temporibus ante.</span></p>
  </aside>

  <aside id="FN22">
    <p class="f"><a class="notebackref" href="#AC2_6"><span class="notemark">††</span> 2:6</a> <span class="fk">Confusa. </span><span class="ft"> Confusio ista confusioni linguarum opponitur, a qua Babel vocabulum sortita est. Sic humilitas apostolorum humanæ superbiæ respondet. </span><span class="fk">Unusquisque. </span><span class="ft"> Linguæ omnes dicuntur esse septuaginta duæ: unde et discipuli secundi ordinis sub hoc numero sunt electi, ut numerus prædicatorum concordaret numero linguarum.</span></p>
  </aside>

  <aside id="FN23">
    <p class="f"><a class="notebackref" href="#AC2_8"><span class="notemark">‡‡</span> 2:8</a> <span class="fk">Audivimus. </span><span class="ft"> In hoc significabatur unam Ecclesiam omnium gentium linguis locuturam. BEDA. Quæritur utrum hi qui loquebantur, etc., usque ad magis videbatur audientium esse miraculum quam loquentium.</span></p>
  </aside>

  <aside id="FN24">
    <p class="f"><a class="notebackref" href="#AC2_9"><span class="notemark">§§</span> 2:9</a> <span class="fk">Cappadociam, </span><span class="ft"> etc. Istæ quinque provinciæ quæ post Judæam ponuntur, Græce quidem loquuntur: sed ex patria consuetudine est in sono diversitas. Unde mira fuit in apostolis gratia, quæ non solum diversitatem eos docuit, sed etiam distantiam proprietatum in unaquaque linguarum juxta numerum provinciarum in eorum loquela fecit.</span></p>
  </aside>

  <aside id="FN25">
    <p class="f"><a class="notebackref" href="#AC2_10"><span class="notemark">***</span> 2:10</a> <span class="fk">Advenæ Romani. </span><span class="ft"> In Græco, peregrinantes Romani, id est, Judæi qui peregrinam vitam Romæ gerebant.</span></p>
  </aside>

  <aside id="FN26">
    <p class="f"><a class="notebackref" href="#AC2_14"><span class="notemark">†††</span> 2:14</a> <span class="fk">Viri Judæi. </span><span class="ft"> Id est, duæ causæ sunt prudentiæ, nimirum quod Judæi, et quod habitarent Jerusalem, quam decet sobrietas.</span></p>
  </aside>

  <aside id="FN27">
    <p class="f"><a class="notebackref" href="#AC2_17"><span class="notemark">‡‡‡</span> 2:17</a> <span class="fk">Effundam. </span><span class="ft"> Hoc verbo largitatem muneris ostendit, quia non ut olim prophetis et sacerdotibus tantum, sed omnibus passim in utroque sexu personis Spiritus erat dandus. </span><span class="fk">De Spiritu. </span><span class="ft"> Ad diversa dona respicit dum hoc dicit, non autem ad subtsantiæ imminutionem. </span><span class="fk">Super omnem carnem. </span><span class="ft"> Quæ sit omnis caro consequenter exponit ibi: </span><span class="fk">Et prophetabunt filii, </span><span class="ft"> etc. RAB. Super omnem carnem masculi et feminæ, vel circumcisi et ethnici, secundum illud: </span><span class="fk">Non est masculus et femina, circumcisio et præputium, Barbarus et Scytha, servus et liber</span><span class="ft"> Gal. 3.. </span><span class="fk">Et prophetabunt. </span><span class="ft"> Lex et prophetæ usque ad Joannem: ex eo regnum evangelizatur. Sed aliud est de Christo prophetare, aliud ventura prædicere et docere.</span></p>
  </aside>

  <aside id="FN28">
    <p class="f"><a class="notebackref" href="#AC2_19"><span class="notemark">§§§</span> 2:19</a> <span class="fk">Et dabo. </span><span class="ft"> Mystice prodigia in cœlo, labores sunt in Ecclesia. Signa, super terram. Vindictæ, in terrenos. Sanguis, in martyrio. Ignis, Evangelii vel Spiritus sancti. Vapor fumi, animæ vel cordis compunctio. </span><span class="fk">Prodigia in cœlo. </span><span class="ft"> Etenim Christo nascente, novum sidus apparuit; eo ascendente crucem, sol obscuratus est et cœlum tenebris obductum. </span><span class="fk">Sanguinem. </span><span class="ft"> Non solum vulneris, sed etiam sudoris, quando in oratione factus est sudor ejus sicut guttæ sanguinis, quod inter signa Deitatis ponitur, quia in humana natura non invenitur. Ergo significat orbem universum sanguine Christi abluendum, ut sicut tabernaculum sanguine victimarum fuerat consecratum, ita populus fidelis sanguine ejusdem dedicaretur: et ut non solum Hierosolymis locus esset orationis, sed in omni loco dominationis ejus levarent manus electi per orationes ad Dominum. </span><span class="fk">Vaporem fumi. </span><span class="ft"> Compunctionis et fletuum, scilicet vaporem. Quia sicut fumus ab igne, ita compunctio a Spiritu sancti ardore. </span><span class="fk">Sol convertetur, </span><span class="ft"> etc. Hoc in passione Christi partim factum partim ante judicii diem creditur venturum. Tunc enim sol obscuratus est, sed luna in sanguinem versa hominibus apparere non potuit: quia tunc (utpote in Pascha) quintadecima exsistens, interdiu fuerat visibus humanis objectu terræ occultata.</span></p>
  </aside>

  <aside id="FN29">
    <p class="f"><a class="notebackref" href="#AC2_23"><span class="notemark">*</span> 2:23</a> <span class="fk">Definito consilio. </span><span class="ft"> RAB. In hoc solo Judæi fuere notabiles, quia non obedienti animo fecerunt. </span><span class="fk">Et præscientia Dei, </span><span class="ft"> etc. ID. In Græco sic est: </span><span class="fk">Præscientia sic traditum accipientes. </span><span class="ft"> Traditus est enim a præside in potestatem illorum, ut ipsum sive latronem eligerent, sed latroni concessa vita, Jesum per manus militum occiderunt.</span></p>
  </aside>

  <aside id="FN30">
    <p class="f"><a class="notebackref" href="#AC2_24"><span class="notemark">†</span> 2:24</a> <span class="fk">Suscitavit. </span><span class="ft"> Non usitata cum cæteris, atque communi resurrectione quæ in finem differtur, sed quæ die tertia celebraretur, ut assertio hujus resurrectionis testimonium esset Deitatis. RAB. Suscitavit, secundum humanitatem, quam maxime oderant Judæi. </span><span class="fk">Solutis doloribus. </span><span class="ft"> Videtur esse sensus hujus sententiæ, quod Domino ad inferos descendente dolores pœnarum soluti sint, quia eum tangere non potuerunt, sed juxta Græcum in quo scriptum est: </span><span class="fk">Solvens per ipsum mortis dolores, juxta quod impossibile erat teneri illum ab eo, </span><span class="ft"> patet, quia per descensum ejus liberati sunt sancti a locis infernorum; qui licet in sinu Abrahæ, id est in consolatione quietis essent, a dolore tamen mortis sive inferi non erant soluti ex toto, quia non meruerant gaudia cœli intrare, donec fieret illud Prophetæ: </span><span class="fk">In sanguine testamenti eduxisti vinctos tuos de lacu, in quo non est aqua</span><span class="ft"> Zach. 5.. Vincti enim erant antequam educerentur.</span></p>
  </aside>

  <aside id="FN31">
    <p class="f"><a class="notebackref" href="#AC2_25"><span class="notemark">‡</span> 2:25</a> <span class="fk">Providebam Dominum. </span><span class="ft"> Vox Christi post resurrectionem exsultantis ad dexteram. Sinistra, est præsens vita; dextera, æterna. </span><span class="fk">Ne commovear. </span><span class="ft"> Post resurrectionem omnia erunt immobilia. </span><span class="fk">Et exsultavit lingua. </span><span class="ft"> Quia requies post laborem data est: laboravit enim in spe vitæ æternæ. </span><span class="fk">Non derelinques. </span><span class="ft"> Non iterum movear corruptione iteratæ crucis et mortis. </span><span class="fk">Notas mihi fecisti. </span><span class="ft"> Scio me semper esse victurum. </span><span class="fk">Replebis me</span><span class="ft"> plena lætitia, id est, iterum non moriar. </span><span class="fk">Quoniam a dextris. </span><span class="ft"> Causa quare non moveatur, est quia Dominus a dextris opitulatur, sinistra non prævalente. Si enim a dextris non fuerit, illam partem diabolus occupat, sicut de Juda dicitur: </span><span class="fk">Et diabolus stet a dextris ejus</span><span class="ft"> Psal. 108..</span></p>
  </aside>

  <aside id="FN32">
    <p class="f"><a class="notebackref" href="#AC2_26"><span class="notemark">§</span> 2:26</a> <span class="fk">Et exsultavit. </span><span class="ft"> In passione dixit: </span><span class="fk">Tristis est anima mea usque ad mortem</span><span class="ft"> Matth. 26.: et cœpit pavere et tædere: ut se verum hominem in anima et corpore, et veraciter passibilem monstraret. Exsultavit vero postea anima et lingua, quia passione sua genus humanum salvandum erat.</span></p>
  </aside>

  <aside id="FN33">
    <p class="f"><a class="notebackref" href="#AC2_27"><span class="notemark">**</span> 2:27</a> <span class="fk">In inferno. </span><span class="ft"> Constat animam non derelictam in inferno, quæ, ablatis illis pro quibus descenderat, mox ad superna rediit, nec caro est corrupta, sed veloci resurrectione glorificata.</span></p>
  </aside>

  <aside id="FN34">
    <p class="f"><a class="notebackref" href="#AC2_28"><span class="notemark">††</span> 2:28</a> <span class="fk">Notas mihi fecisti. </span><span class="ft"> Non solum hæc de illo intelliguntur, qui semel accepta plenitudine divinæ virtutis et sapientiæ, per se mortem destruxit, resurgens ad vitam; sed et de justis qui per eum via veritatis inventa ad vitam redibunt et jucundabuntur videntes faciem ejus: quia ille visus est super omnia et beatitudo perfecta.</span></p>
  </aside>

  <aside id="FN35">
    <p class="f"><a class="notebackref" href="#AC2_33"><span class="notemark">‡‡</span> 2:33</a> <span class="fk">Promissione Spiritus sancti accepta. </span><span class="ft"> Christus eam accepit sicut verus homo, et tanquam Deus effundit Spiritum, sicut Jœl dicit: </span><span class="fk">Effundam, </span><span class="ft"> etc. Item accipiunt apostoli ab ipso promissionem Spiritus qui dicitur a Patre mittendus in Evangelio. </span><span class="fk">Effudit hunc, </span><span class="ft"> etc. Qui prius Jesum suscitatum a Deo dixit, nunc fidem auditorum altius erigens, hunc esse Dominum assignat, quem effudisse Spiritum confirmat: hoc enim est signum. Et pulchre verbo effusionis usus est: quod prophetam Jœl posuisse supra memoravit, ut ex hoc etiam constet ipsum esse Dominum Jesum, qui ante assumptionem carnis loqui consuevit in prophetis, qui signa et prodigia dat in cœlo et in terra, qui omnes invocantes se salvat. Et cætera quæ propheta describit, quasi verus Deus, explet.</span></p>
  </aside>

  <aside id="FN36">
    <p class="f"><a class="notebackref" href="#AC2_34"><span class="notemark">§§</span> 2:34</a> <span class="fk">Sede a dextris. </span><span class="ft"> RAB. Manifeste Petrus ex hoc psalmo regnum Christi non terrenum, sed cœleste, etc., usque ad in altera, ejusdem est Dominus.</span></p>
  </aside>

  <aside id="FN37">
    <p class="f"><a class="notebackref" href="#AC2_36"><span class="notemark">***</span> 2:36</a> <span class="fk">Dominum eum. </span><span class="ft"> Ponens nomen majestatis et potestatis, ostendit eum esse cui omnis creatura debet subjici. Christus regiæ sive pontificalis dignitatis nomen est. In lege ungebantur reges et pontifices, in figura illius. </span><span class="fk">Et Christum. </span><span class="ft"> Ille vere est Christus omni plenitudine Spiritus sancti unctus, qui de eodem Spiritu potentialiter dedit quibus voluit. </span><span class="fk">Jesum quem, </span><span class="ft"> etc. Jesus est Dominus et Christus, una in duabus naturis exsistente persona, quia in Divinitate æternaliter ex Patre natus in humanitate temporaliter factus, cum operante Spiritu sancto in utero virginis est incarnatus.</span></p>
  </aside>

  <aside id="FN38">
    <p class="f"><a class="notebackref" href="#AC2_37"><span class="notemark">†††</span> 2:37</a> <span class="fk">Compuncti. </span><span class="ft"> Impletur prophetia Jœlis, quia post ignem Spiritus sancti sequitur vapor compunctionis. Fumus lacrymas excutere solet, incipiunt flere qui irriserant, tundunt pectus, dant Deo precem sicut sacrificium, ut sanguinem illum gustare valeant, per eum salvandi, quem super se et super filios suos prius fuerant imprecati.</span></p>
  </aside>

  <aside id="FN39">
    <p class="f"><a class="notebackref" href="#AC2_38"><span class="notemark">‡‡‡</span> 2:38</a> <span class="fk">In nomine. </span><span class="ft"> In honore, vel in hac forma, quia in uno trium fides continetur.</span></p>
  </aside>

  <aside id="FN40">
    <p class="f"><a class="notebackref" href="#AC2_39"><span class="notemark">§§§</span> 2:39</a> <span class="fk">Et omnibus. </span><span class="ft"> Hoc ad illud testimonium prophetiæ respicitur, quod ultimum posuit, scilicet </span><span class="fk">Omnis quicunque invocaverit nomen Domini salvus erit: </span><span class="ft"> quod ad Gentium vocationem pertinet specialiter; quæ a filiis Isræl longe factæ, per invocationem nominis Domini salvandæ erant.</span></p>
  </aside>

  <aside id="FN41">
    <p class="f"><a class="notebackref" href="#AC2_40"><span class="notemark">*</span> 2:40</a> <span class="fk">Testificatus est, </span><span class="ft"> etc., id est testificatio et exhortatio. </span><span class="fk">Salvamini. </span><span class="ft"> Hæc est testificationis qualitas et exhortationis, sed Lucas plurima verba Petri brevi conclusit sententia. </span><span class="fk">A generatione. </span><span class="ft"> Duæ sunt generationes, una bonorum, alia malorum.</span></p>
  </aside>

  <aside id="FN42">
    <p class="f"><a class="notebackref" href="#AC3_2"><span class="notemark">*</span> 3:2</a> <span class="fk">Portam templi, </span><span class="ft"> etc. Hanc portam ædificavit Joathan filius Oziæ rex Juda, sublimissimam. Omnes siquidem portæ templi in terra fuerunt, excepta Speciosa quæ pendebat: quæ ab Hebræis vocatur Porta Joathan. BEDA. Porta templi Speciosa Dominus est, per quam, etc., usque ad claves cœli sunt datæ.</span></p>
  </aside>

  <aside id="FN43">
    <p class="f"><a class="notebackref" href="#AC3_6"><span class="notemark">†</span> 3:6</a> <span class="fk">Argentum, </span><span class="ft"> etc. Memor erat Petrus illius præcepti: </span><span class="fk">Nolite possidere aurum et argentum. </span><span class="ft"> Pecuniam etiam quæ ad pedes apostolorum ponebatur, non sibi recondebant, sed ad usus pauperum, qui sua patrimonia reliquerant, servabant.</span></p>
  </aside>

  <aside id="FN44">
    <p class="f"><a class="notebackref" href="#AC3_8"><span class="notemark">‡</span> 3:8</a> <span class="fk">Et exsiliens stetit, </span><span class="ft"> etc. Ordo perfectionis: primo surgit qui jacuerat, deinde iter virtutum arripit, et sic regni januam cum apostolis intrat.</span></p>
  </aside>

  <aside id="FN45">
    <p class="f"><a class="notebackref" href="#AC3_10"><span class="notemark">§</span> 3:10</a> <span class="fk">Stupore et exstasi. </span><span class="ft"> Id est, pavore et excessu mentis. Dicitur etiam exstasis, cum mens a pavore non alienatur, sed inspiratione revelationis assumitur. </span><span class="fk">Cucurrit, </span><span class="ft"> etc. BEDA. Salvato Isræle per apostolos, cucurrit omnis mundus, etc., usque ad solus per orbem pacificum tenet imperium.</span></p>
  </aside>

  <aside id="FN46">
    <p class="f"><a class="notebackref" href="#AC3_13"><span class="notemark">**</span> 3:13</a> <span class="fk">Deus Abraham, </span><span class="ft"> etc. RAB. Tres memorantur nullo impio intercedente, vel propter principatum justitiæ, vel, etc., usque ad quod etiam in spiritali generatione similiter observatur.</span></p>
  </aside>

  <aside id="FN47">
    <p class="f"><a class="notebackref" href="#AC3_15"><span class="notemark">††</span> 3:15</a> <span class="fk">Interfecistis, </span><span class="ft"> voluntate et verbo, et hoc contra legem, quæ dicit: Qui occiderit hominem volens, et ipse occidetur.</span></p>
  </aside>

  <aside id="FN48">
    <p class="f"><a class="notebackref" href="#AC3_16"><span class="notemark">‡‡</span> 3:16</a> <span class="fk">Integram sanitatem. </span><span class="ft"> In duobus quæ prædicta sunt.</span></p>
  </aside>

  <aside id="FN49">
    <p class="f"><a class="notebackref" href="#AC3_17"><span class="notemark">§§</span> 3:17</a> <span class="fk">Per ignorantiam. </span><span class="ft"> Duo cooperata sunt: ignorantia vestra, et præscientia Dei.</span></p>
  </aside>

  <aside id="FN50">
    <p class="f"><a class="notebackref" href="#AC3_18"><span class="notemark">***</span> 3:18</a> <span class="fk">Per os omnium, </span><span class="ft"> etc. Ideo necesse erat impleri, quia non unus, sed omnes prophetaverant.</span></p>
  </aside>

  <aside id="FN51">
    <p class="f"><a class="notebackref" href="#AC3_19"><span class="notemark">†††</span> 3:19</a> <span class="fk">Ut deleantur peccata. </span><span class="ft"> Tunc plene delebuntur peccata, cum virtute resurrectionis mors destruetur novissima.</span></p>
  </aside>

  <aside id="FN52">
    <p class="f"><a class="notebackref" href="#AC3_20"><span class="notemark">‡‡‡</span> 3:20</a> <span class="fk">Ut cum venerint, </span><span class="ft"> etc. Continuative ad præcedentia hæc dicuntur, scilicet, </span><span class="fk">ut cum venerint tempora refrigerii a conspectu Domini, </span><span class="ft"> tunc deleantur peccata vestra.</span></p>
  </aside>

  <aside id="FN53">
    <p class="f"><a class="notebackref" href="#AC3_21"><span class="notemark">§§§</span> 3:21</a> <span class="fk">Quem oportet, </span><span class="ft"> etc. Id est, Ecclesiam per fidem, vel in cœlo ad dexteram Patris sedere.</span></p>
  </aside>

  <aside id="FN54">
    <p class="f"><a class="notebackref" href="#AC3_22"><span class="notemark">*</span> 3:22</a> <span class="fk">Moyses quidem. </span><span class="ft"> Exempla ponit, non de omnibus qui locuti sunt, vel quæ, sed de aliquibus duntaxat. </span><span class="fk">Quoniam prophetam, </span><span class="ft"> etc. Filius Dei de populo Isræl carnem assumpsit, apparens in similitudine Moysi, ut sicut ille carnalem Isræl cæremoniis et sacris legibus instructum et purificatum in terram promissionis introduxit, ita et Jesus per gratiam Evangelii spiritualem Isræl ad cœlum duxit. Et sicut contemptores legis Moysi de terra promissionis ab inimicis sunt ejecti, sic qui doctrinam Evangelii despiciunt per ultores spiritus de cœtu sanctorum pellentur. </span><span class="fk">De fratribus vestris. </span><span class="ft"> RAB. Josue de Ephraim, Jesum de Juda Deus suscitavit.</span></p>
  </aside>

  <aside id="FN55">
    <p class="f"><a class="notebackref" href="#AC3_23"><span class="notemark">†</span> 3:23</a> <span class="fk">Exterminabitur de plebe. </span><span class="ft"> Id est, a sorte sanctorum, et extorris reddetur. Vel, extra terminos beatitudinis ejicietur. RAB. Resistentes Josue, de carnali plebe projecti sunt; at resistentes Christo, de spirituali exterminantur. utramque inobedientiam mors sequitur sive carnalis sive spiritualis. </span><span class="fk">A Samuele et deinceps. </span><span class="ft"> Sub Samuele regum tempora cœperunt in Judæa.</span></p>
  </aside>

  <aside id="FN56">
    <p class="f"><a class="notebackref" href="#AC3_25"><span class="notemark">‡</span> 3:25</a> <span class="fk">Testamenti. </span><span class="ft"> BEDA. Ex illo testamento quod ad Moysen, etc., </span><span class="fk">usque ad, in semine tuo benedicentur omnes gentes. </span><span class="fk">Patres. </span><span class="ft"> Posuit plurale </span><span class="fk">patres, </span><span class="ft"> et non singulare </span><span class="fk">patrem, </span><span class="ft"> quia non soli Abrahæ, sed Isaac et Jacob promissum est. </span><span class="fk">In semine tuo, </span><span class="ft"> etc. BEDA. Semen Abrahæ Christus est - in fide cujus omnibus familiis, Judæis scilicet et gentibus, benedictio promissa est. </span><span class="fk">Omnes familiæ. </span><span class="ft"> Non quod omnes, sed quia nulla benedicitur nisi in eo, sicut et illud: </span><span class="fk">Illuminat omnem hominem venientem in hunc mundum</span><span class="ft"> Joan. 1.. </span><span class="fk">Benedicentur. </span><span class="ft"> In Adæ peccato maledictæ, in Christo benedictæ sunt, in quo et illi benedicuntur qui incarnationem præcesserunt: quia idem homo Deus januam cœli aperuit, et in fine dicet omnibus electis: </span><span class="fk">Venite, benedicti Patris</span><span class="ft"> Matth. 25., etc.</span></p>
  </aside>

  <aside id="FN57">
    <p class="f"><a class="notebackref" href="#AC4_1"><span class="notemark">*</span> 4:1</a> <span class="fk">Sacerdotes et magistratus, </span><span class="ft"> etc. Hi doctores et judices populi esse videbantur. </span><span class="fk">Sadducæi. </span><span class="ft"> Hi negabant resurrectionem: et ideo in doctrina apostolorum qui annuntiabant resurrectionem, dolebant.</span></p>
  </aside>

  <aside id="FN58">
    <p class="f"><a class="notebackref" href="#AC4_2"><span class="notemark">†</span> 4:2</a> <span class="fk">Dolentes, </span><span class="ft"> quod ad audiendos apostolos conflueret multitudo. </span><span class="fk">Resurrectionem. </span><span class="ft"> Hoc est maxime contra Sadducæos: utrique vero dolebant quod Jesum, quem ut hominem occiderant, apostoli a Deo Patre glorificatum affirmabant.</span></p>
  </aside>

  <aside id="FN59">
    <p class="f"><a class="notebackref" href="#AC4_4"><span class="notemark">‡</span> 4:4</a> <span class="fk">Et factus est, </span><span class="ft"> etc. Si in quinque millibus hominum quos in eremo Dominus pavit, populus legis a Christo liberatus accipitur, possunt et hic quinque millia ab apostolis instructa populum gentium designare: ejusdem legis spiritaliter mysteria secuturum. Et bene utique vesperi cœlesti munere donantur, quia cum venit plenitudo temporis, misit Deus Filium suum in terris, etc.</span></p>
  </aside>

  <aside id="FN60">
    <p class="f"><a class="notebackref" href="#AC4_11"><span class="notemark">§</span> 4:11</a> <span class="fk">Hic est lapis. </span><span class="ft"> RAB. Hic respondens ad interrogata de Christo prædicat, et maxime de David, cui, veluti patriarchæ suo, præ cæteris crediderent. </span><span class="fk">Reprobatus. </span><span class="ft"> AUG. De lapide reprobato historia non habetur.</span></p>
  </aside>

  <aside id="FN61">
    <p class="f"><a class="notebackref" href="#AC4_13"><span class="notemark">**</span> 4:13</a> <span class="fk">Sine litteris, </span><span class="ft"> etc. Non quia litteras omnino nescirent, sed quia grammaticæ artis peritiam non haberent, hæc dicebantur. </span><span class="fk">Idiotæ. </span><span class="ft"> Idiotæ dicebantur, quia proprium ingenium non exercuerant per doctrinam: Græce, Latine proprietas. BEDA. Illitterati mittuntur ad prædicandum, ne fides credentium non Dei virtute, sed eloquentia fieri putaretur: secundum illud: </span><span class="fk">Non in sapientia verbi, ut non evacuetur crux Christi</span><span class="ft"> I Cor. 1..</span></p>
  </aside>

  <aside id="FN62">
    <p class="f"><a class="notebackref" href="#AC4_19"><span class="notemark">††</span> 4:19</a> <span class="fk">Petrus vero, </span><span class="ft"> etc. RAB. Qui estis judices, vestrum facite officium, non sermonem pravum proferendo, sed juste judicando. Ecce plenum frumentum in spica invenitur: quod ante quasi in herba flectebatur.</span></p>
  </aside>

  <aside id="FN63">
    <p class="f"><a class="notebackref" href="#AC4_20"><span class="notemark">‡‡</span> 4:20</a> <span class="fk">Non enim possumus. </span><span class="ft"> Id est, nolumus, vel in naturam versum est (ut angelis confirmatis) non peccare.</span></p>
  </aside>

  <aside id="FN64">
    <p class="f"><a class="notebackref" href="#AC4_21"><span class="notemark">§§</span> 4:21</a> <span class="fk">Clarificabant. </span><span class="ft"> In Græco: Omnes clarificabant in eo, quod factum est: et non habetur in eo quod acciderat. Clarificantur facta vel dicta, quando fama vulgante in notitiam plurimorum deferuntur. Deus autem glorificatur in factis hominum, quod est proprium Christianæ pietatis et humilitatis, ipso dicente: </span><span class="fk">Videant opera vestra bona, et glorificent Patrem vestrum, qui in cœlis est</span><span class="ft"> Matth. 5..</span></p>
  </aside>

  <aside id="FN65">
    <p class="f"><a class="notebackref" href="#AC4_22"><span class="notemark">***</span> 4:22</a> <span class="fk">Annorum enim, </span><span class="ft"> etc. Unde apparuit amplior gloria vel gratia virtutis, et ideo non ætatem hominis, sed tempus infirmitatis dicit.</span></p>
  </aside>

  <aside id="FN66">
    <p class="f"><a class="notebackref" href="#AC4_24"><span class="notemark">†††</span> 4:24</a> <span class="fk">Unanimiter, </span><span class="ft"> etc. Sine sono. Vel perfectione unanimitatis, secundum illud: Si duo vel tres convenerint in unum in nomine meo, de omni re quam petierint, fiet illis.</span></p>
  </aside>

  <aside id="FN67">
    <p class="f"><a class="notebackref" href="#AC4_25"><span class="notemark">‡‡‡</span> 4:25</a> <span class="fk">Fremuerunt gentes. </span><span class="ft"> Fremitus est vox leonis. Unde Jeremias: </span><span class="fk">Facta est mihi hæreditas mea quasi leo in sylva: dedit super me vocem</span><span class="ft"> Jer. 12.. </span><span class="fk">Meditati sunt inania. </span><span class="ft"> De Christo venturo, vel ut in morte detineretur.</span></p>
  </aside>

  <aside id="FN68">
    <p class="f"><a class="notebackref" href="#AC4_26"><span class="notemark">§§§</span> 4:26</a> <span class="fk">Convenerunt. </span><span class="ft"> Herodes et Pilatus convenerunt in amicitiam.</span></p>
  </aside>

  <aside id="FN69">
    <p class="f"><a class="notebackref" href="#AC4_27"><span class="notemark">*</span> 4:27</a> <span class="fk">Unxisti. </span><span class="ft"> Nomen Christi exponunt. Christi, a chrismate, id est unctione, secundum illud: </span><span class="fk">Unxit te Deus Deus tuus oleo lætitiæ præ consortibus tuis</span><span class="ft"> Psal. 44..</span></p>
  </aside>

  <aside id="FN70">
    <p class="f"><a class="notebackref" href="#AC4_29"><span class="notemark">†</span> 4:29</a> <span class="fk">Cum omni fiducia. </span><span class="ft"> Hoc Deum postulant, ut cum omni fiducia possint loqui verbum Dei.</span></p>
  </aside>

  <aside id="FN71">
    <p class="f"><a class="notebackref" href="#AC4_30"><span class="notemark">‡</span> 4:30</a> <span class="fk">Per nomen. </span><span class="ft"> In Græco: </span><span class="fk">Per nomen pueri tui Jesu, </span><span class="ft"> quod magis apostolorum votis congruit, qui satagebant, ut homo crucifixus a Judæis clarescentibus miraculis, per nomen ejus, qui est in cœlum assumptus, ipsemet Dei Filius innotesceret.</span></p>
  </aside>

  <aside id="FN72">
    <p class="f"><a class="notebackref" href="#AC4_31"><span class="notemark">§</span> 4:31</a> <span class="fk">Motus est locus. </span><span class="ft"> Magna virtus orationis fidelium, hoc autem ad suscitandas mentes factum est.</span></p>
  </aside>

  <aside id="FN73">
    <p class="f"><a class="notebackref" href="#AC4_32"><span class="notemark">**</span> 4:32</a> <span class="fk">Erat cor unum. </span><span class="ft"> Qui mundum reliquerant, non de nobilitate generis gloriantes se aliis præferebant, sed sicut unius ejusdemque matris Ecclesiæ visceribus editi, eodem fraternitatis amore gaudebant. </span><span class="fk">Nec quisquam eorum. </span><span class="ft"> Virtutes quas possident justi, non suas judicant esse, sed eorum quorum utilitati dispensant. </span><span class="fk">Communia. </span><span class="ft"> Græce unde cœnobitæ, id est communiter viventes. Cœnobia habitacula eorum.</span></p>
  </aside>

  <aside id="FN74">
    <p class="f"><a class="notebackref" href="#AC4_33"><span class="notemark">††</span> 4:33</a> <span class="fk">Reddebant apostoli. </span><span class="ft"> Discernit ordinem doctorum et auditorum. Nam multitudo credentium, rebus temporalibus spretis, copula charitatis invicem jungebantur. Apostoli vero, virtute fulgentes, mysteria Christi pandebant.</span></p>
  </aside>

  <aside id="FN75">
    <p class="f"><a class="notebackref" href="#AC4_36"><span class="notemark">‡‡</span> 4:36</a> <span class="fk">Joseph. </span><span class="ft"> RAB. Auctus Barnabas </span><span class="fk">filius consolationis</span><span class="ft"> interpretatur, actus incremento et profectu spiritualis boni. </span><span class="fk">Quod est interpretatum. </span><span class="ft"> Ubicunque Scriptura nomina rerum vel personarum cum interpretatione ponit, sensum sacratiorem eisdem inesse significat. Merito filius consolationis vocatur, qui, spretis præsentibus, spe futurorum se consolatur. Nam et Spiritus sanctus paracletus ideo vocatur, quia in mundo pressuram habentibus infusione sui, paraclesim, id est consolationem tribuit, sicut etiam Petrus propter gratiam Spiritus Barjona, id est filius columbæ, vocatus est. </span><span class="fk">Filius consolationis. </span><span class="ft"> RAB.. Vel propter eleemosynam qua pauperes consolatus est, vel pro mercedis consolatione quam meruit a Deo accipere, vel quia dignus habitus est qui pro Juda consolaretur apostolos.</span></p>
  </aside>

  <aside id="FN76">
    <p class="f"><a class="notebackref" href="#AC5_3"><span class="notemark">*</span> 5:3</a> <span class="fk">Tentavit. </span><span class="ft"> RAB. Præteritum </span><span class="fk">tentavit</span><span class="ft"> ponit, quia perfecta erat tentatio. Tribus modis tentatio agitur, suasione, delectatione, consensu: quod totum impletum est in Anania. </span><span class="fk">Et fraudare. </span><span class="ft"> ID. In hoc videtur mendacium fuisse, quia totum voverat. Melius est autem non vovere quam post votum non solvere Spiritui sancto.</span></p>
  </aside>

  <aside id="FN77">
    <p class="f"><a class="notebackref" href="#AC5_4"><span class="notemark">†</span> 5:4</a> <span class="fk">Sed Deo. </span><span class="ft"> Supra dixerat: </span><span class="fk">Spiritui sancto: </span><span class="ft"> patet ergo Spiritum sanctum esse Deum.</span></p>
  </aside>

  <aside id="FN78">
    <p class="f"><a class="notebackref" href="#AC5_5"><span class="notemark">‡</span> 5:5</a> <span class="fk">Cecidit. </span><span class="ft"> RAB. Legum initia semper vindictis commendantur. Duo filii Aaron ignem offerentes consumuntur: Oza sustinens arcam mortuus est. Cecidit ille, ut cæteri prævaricatores exemplo ejus terreantur. </span><span class="fk">Et factus est timor, </span><span class="ft"> etc. BEDA. Anticipatio: quoniam solius viri morte ante uxoris exitum pauci audierant, quamvis de paucis dici potuerit, quod timuerunt.</span></p>
  </aside>

  <aside id="FN79">
    <p class="f"><a class="notebackref" href="#AC5_7"><span class="notemark">§</span> 5:7</a> <span class="fk">Horarum, </span><span class="ft"> etc. RAB. Parvum tempus pœnitentiæ datur uxori, cujus culpa magis est venialis quam mariti, utpote quæ consensit capiti.</span></p>
  </aside>

  <aside id="FN80">
    <p class="f"><a class="notebackref" href="#AC5_8"><span class="notemark">**</span> 5:8</a> <span class="fk">Dic mihi, </span><span class="ft"> etc. ID. Culpam uxoris, interrogans, declarat ex ipsius confessione, quam maritus suam monstraverat in opere.</span></p>
  </aside>

  <aside id="FN81">
    <p class="f"><a class="notebackref" href="#AC5_9"><span class="notemark">††</span> 5:9</a> <span class="fk">Quid utique, </span><span class="ft"> etc. Increpative dictum? vel sic distinguendum: quid? quasi: Quid est hoc: deinde sibi ipse respondet et dicit: Utique convenit inter vos tentare Spiritum Domini? </span><span class="fk">Tentare, </span><span class="ft"> etc. RAB. Tentatio Spiritus in hoc erat quod probaverunt quanta sit ejus scientia. </span><span class="fk">Sepelierunt. </span><span class="ft"> ID. Ex hoc multi exemplum sumunt, ut uxores ad viros suos sepeliant. Alii indignum putant, ut de prævaricatoribus exempla capiant, quibus in crimine simul et morte et sepultura meritum, æquale fecerat consortium.</span></p>
  </aside>

  <aside id="FN82">
    <p class="f"><a class="notebackref" href="#AC5_11"><span class="notemark">‡‡</span> 5:11</a> <span class="fk">Et factus est. </span><span class="ft"> Prius Ananias a Saphira in conspectu Ecclesiæ cito mortui sunt, ut apostolica auctoritas, quanta esset, ostenderetur: et quam magnum peccatum esset, quod oblatum est, iterum ab Ecclesia retrahere monstraretur, et cæteri hujus exemplo castigarentur.</span></p>
  </aside>

  <aside id="FN83">
    <p class="f"><a class="notebackref" href="#AC5_12"><span class="notemark">§§</span> 5:12</a> <span class="fk">Apostolorum. </span><span class="ft"> Dicitur pluraliter apostolorum, quia non per manum solius Petri; licet enim pro honore ejus cæteri taceantur, non tamen facta eorum tacentur.</span></p>
  </aside>

  <aside id="FN84">
    <p class="f"><a class="notebackref" href="#AC5_13"><span class="notemark">***</span> 5:13</a> <span class="fk">Cæterorum, </span><span class="ft"> etc. Exemplo Ananiæ et uxoris: pœna enim duorum qui fraudulenter eis se conjunxerant, cæteris tribuit exemplum.</span></p>
  </aside>

  <aside id="FN85">
    <p class="f"><a class="notebackref" href="#AC5_14"><span class="notemark">†††</span> 5:14</a> <span class="fk">Augebatur, </span><span class="ft"> etc. RAB. Tanta erat multitudo credentium, ut fidei crescente fortitudine, sola sufficeret umbra. Vel: Tot erant tunc infirmi a credentibus allati, ut omnes non possent contingere.</span></p>
  </aside>

  <aside id="FN86">
    <p class="f"><a class="notebackref" href="#AC5_17"><span class="notemark">‡‡‡</span> 5:17</a> <span class="fk">Hæresis. </span><span class="ft"> RAB. Hæresis </span><span class="fk">scissio</span><span class="ft"> interpretatur, quia hæreticus, spretis aliorum dictis, quod sequendum putat eligit. </span><span class="fk">Sadducæorum repleti, </span><span class="ft"> etc. Sadducæi interpretantur </span><span class="fk">justi, </span><span class="ft"> dicti a Sadoch sacerdote, vel propter genus, vel propter mores; justificantes autem seipsos vindicabant sibi quod non erant: corporum resurrectionem negantes, animas cum carne perire dicebant: sed nec angelum, neque spirituum ullum esse credebant, omnes Scripturas præter libros Moysi respuebant: et ideo maxime principibus in persecutione apostolorum consentiebant qui virtute et signis reddebant testimonium resurrectionis Christi.</span></p>
  </aside>

  <aside id="FN87">
    <p class="f"><a class="notebackref" href="#AC5_20"><span class="notemark">§§§</span> 5:20</a> <span class="fk">Vitæ hujus. </span><span class="ft"> RAB. Christianæ, vel æternæ. Hoc autem ideo non additur, quia famosa erat secta Christianorum, pro qua traditi erant carceri.</span></p>
  </aside>

  <aside id="FN88">
    <p class="f"><a class="notebackref" href="#AC5_23"><span class="notemark">*</span> 5:23</a> <span class="fk">Carcerem quidem, </span><span class="ft"> etc. Insani Judæi qui stimulante invidia dicunt furantibus apostolis Jesu de monumento sublatum, cujus furto dicant apostolos de carcere clauso ablatos.</span></p>
  </aside>

  <aside id="FN89">
    <p class="f"><a class="notebackref" href="#AC5_24"><span class="notemark">†</span> 5:24</a> <span class="fk">Magistratus. </span><span class="ft"> Secundum Græcum </span><span class="fk">magistratus</span><span class="ft"> legendum est in singulari numero, sicut et in sequenti ubi dicitur: Tunc abiit magistratus cum ministris. </span><span class="fk">Ambigebant. </span><span class="ft"> Nec sic credunt: malitia enim interior cor perfidum signis etiam manifestis obdurat.</span></p>
  </aside>

  <aside id="FN90">
    <p class="f"><a class="notebackref" href="#AC5_28"><span class="notemark">‡</span> 5:28</a> <span class="fk">Præcipiendo</span><span class="ft"> etc. In Græco: </span><span class="fk">Nonne præcipiendo præcepimus vobis? </span><span class="ft"> Nam sic loqui, magis convenit interroganti. </span><span class="fk">Replestis Jerusalem. </span><span class="ft"> Principem civitatum, in qua etiam nos conversamur. In hoc ignoranter laudant apostolos, qui nec territi minis cessant prædicare. </span><span class="fk">Super nos sanguinem. </span><span class="ft"> RAB. Patet per antiphrasim dictum esse: </span><span class="fk">Sanguis ejus super nos. </span><span class="ft"> Temeraria interrogatio pontificis refutatur responsione prudenti. ID. Interrogant, solet enim in verbis esse dubietas, cum in corde firma teneatur sententia.</span></p>
  </aside>

  <aside id="FN91">
    <p class="f"><a class="notebackref" href="#AC5_30"><span class="notemark">§</span> 5:30</a> <span class="fk">Deus patrum. </span><span class="ft"> RAB. Non novus, nec a nobis nuper inventus: hoc autem dicit, ut eorum inobedientia sit inexcusabilis.</span></p>
  </aside>

  <aside id="FN92">
    <p class="f"><a class="notebackref" href="#AC5_32"><span class="notemark">**</span> 5:32</a> <span class="fk">Spiritus sanctus. </span><span class="ft"> Nos Spiritus sanctus roboravit, ut vobis etiam resistentibus magnalia Dei firmiter prædicemus, in nobis loquens format verba quæ auditis. </span><span class="fk">Omnibus. </span><span class="ft"> RAB. Non nobis solis, sed omnibus obedientibus, etiam vobis, si velitis accipere. In hoc ad pœnitentiam provocat.</span></p>
  </aside>

  <aside id="FN93">
    <p class="f"><a class="notebackref" href="#AC5_34"><span class="notemark">††</span> 5:34</a> <span class="fk">Gamaliel. </span><span class="ft"> Hic erat discipulus apostolorum, ut putatur, remanens apud Judæos consilio Apostolorum, ut pessima destrueret consilia, et furorem eorum mitigaret.</span></p>
  </aside>

  <aside id="FN94">
    <p class="f"><a class="notebackref" href="#AC5_36"><span class="notemark">‡‡</span> 5:36</a> <span class="fk">Theodas. </span><span class="ft"> BEDA. Theodas persuasit multis sublatis ex urbe facultatibus suis ripas Jordanis obsidere, et cum esset magus, prophetam se dicebat, et diviso fluvio se præbere transitum promittebat. Cui jussu Fadi procuratoris equitum turba superveniens, multis peremptis aut captis, ipsius caput Hierosolymam revexit.</span></p>
  </aside>

  <aside id="FN95">
    <p class="f"><a class="notebackref" href="#AC5_37"><span class="notemark">§§</span> 5:37</a> <span class="fk">Judas Galilæus, </span><span class="ft"> etc. De hoc Josephus dicit quia cogebat populum ne tributa solvendo Romanis libertatem amitteret: proferens ex lege soli Deo serviendum, et eos qui decimas dabant, tributa non dare debere. Quæ hæresis intantum crevit, ut Pharisæi et multa pars populi Christum interrogarent, an liceret tributa dare Cæsari.</span></p>
  </aside>

  <aside id="FN96">
    <p class="f"><a class="notebackref" href="#AC5_40"><span class="notemark">***</span> 5:40</a> <span class="fk">Cæsis, </span><span class="ft"> etc. RAB. Ecce fortitudo fidei patet, quæ nec verbis cohiberi poterat, nec flagellis. Prius sunt sermone prohibiti, modo flagellis cæsi.</span></p>
  </aside>

  <aside id="FN97">
    <p class="f"><a class="notebackref" href="#AC5_41"><span class="notemark">†††</span> 5:41</a> <span class="fk">Quoniam digni. </span><span class="ft"> Non putabant se laborare, sed maximum munus percipere: quia </span><span class="fk">Beati qui persecutionem patiuntur propter Deum</span><span class="ft"> Matth. 6..</span></p>
  </aside>

  <aside id="FN98">
    <p class="f"><a class="notebackref" href="#AC5_42"><span class="notemark">‡‡‡</span> 5:42</a> <span class="fk">Omni autem die, </span><span class="ft"> etc. Sæpe talia interponuntur capitula, breviter multa colligentia, ut quasi finis præterito sermoni, et fundamentum statuatur sequenti.</span></p>
  </aside>

  <aside id="FN99">
    <p class="f"><a class="notebackref" href="#AC6_1"><span class="notemark">*</span> 6:1</a> <span class="fk">Græcorum. </span><span class="ft"> RAB. Sive advenarum gentilium in civitate conversantium: sive, etc., usque ad quotidiano ministerio gravabantur. </span><span class="fk">Despicerentur. </span><span class="ft"> ID. Ex defectu plus gravarentur.</span></p>
  </aside>

  <aside id="FN100">
    <p class="f"><a class="notebackref" href="#AC6_2"><span class="notemark">†</span> 6:2</a> <span class="fk">Non est æquum nos, </span><span class="ft"> etc. Ostendunt Apostoli episcopos et doctores Ecclesiæ non debere corporalibus rebus implicari.</span></p>
  </aside>

  <aside id="FN101">
    <p class="f"><a class="notebackref" href="#AC6_3"><span class="notemark">‡</span> 6:3</a> <span class="fk">Considerate, </span><span class="ft"> etc. BEDA. Hinc jam decreverunt apostoli, etc., usque ad non sine septenarii numeri mysterio.</span></p>
  </aside>

  <aside id="FN102">
    <p class="f"><a class="notebackref" href="#AC6_4"><span class="notemark">§</span> 6:4</a> <span class="fk">Nos vero, </span><span class="ft"> etc. De seipsis non interrogant, sed judicant.</span></p>
  </aside>

  <aside id="FN103">
    <p class="f"><a class="notebackref" href="#AC6_5"><span class="notemark">**</span> 6:5</a> <span class="fk">Et elegerunt, </span><span class="ft"> etc. RAB. Hic ordo servandus est in ordinandis: eligat populus, ordinet episcopus. </span><span class="fk">Stephanum. </span><span class="ft"> Hic primus ponitur, et solus laudatur, ut in uno omnes laudentur, aut primo martyrii honor feratur.</span></p>
  </aside>

  <aside id="FN104">
    <p class="f"><a class="notebackref" href="#AC6_6"><span class="notemark">††</span> 6:6</a> <span class="fk">Et orantes. </span><span class="ft"> Communis dispensatio exigebat ut ministri eligerentur, qui ut digni inventi sunt, crescente gradatim providentia consilii salutaris, placuit eosdem ipsos sacri altaris et Dominici sanguinis, sicut refectionis, et mensæ communis ministros ordinari. Quod probatur inde, quia dictum est: </span><span class="fk">Orantes imposuerunt eis manus: </span><span class="ft"> hoc est proprium eorum qui ad sacrosancti altaris promoventur officium. Hoc exemplo orationes fiunt in ordinibus, licet oratio apostolorum non sit scripta.</span></p>
  </aside>

  <aside id="FN105">
    <p class="f"><a class="notebackref" href="#AC6_7"><span class="notemark">‡‡</span> 6:7</a> <span class="fk">Et verbum, </span><span class="ft"> etc. RAB. Quasi recapitulatio videtur, quia dixerat: </span><span class="fk">Omni die non cessabant docentes, </span><span class="ft"> etc., et in hoc ipsum redit, dicens: </span><span class="fk">Et verbum Domini crescebat. </span><span class="ft"> ID. Sæpe in hoc libro, et in Evangelio etiam talia interponuntur capitula, etc., usque ad quia prius crescente plebe zelus fuerat concitatus.</span></p>
  </aside>

  <aside id="FN106">
    <p class="f"><a class="notebackref" href="#AC6_8"><span class="notemark">§§</span> 6:8</a> <span class="fk">Stephanus, </span><span class="ft"> Græce; Latine, </span><span class="fk">corona: </span><span class="ft"> qui quod præcepturus erat in re, præsagio nominis præoccupabat: quia post crucem Christi primus martyrio coronatus est sublimiter, qui lapidatus est humiliter. Hebraice interpretatur Stephanus </span><span class="fk">norma nostra, </span><span class="ft"> qui primo passus, sequentibus martyribus factus est forma mori pro Christo.</span></p>
  </aside>

  <aside id="FN107">
    <p class="f"><a class="notebackref" href="#AC6_13"><span class="notemark">***</span> 6:13</a> <span class="fk">Homo iste. </span><span class="ft"> Ex despectu, non vocant eum proprio nomine, sed hominem quasi carnalem et infimum appellant.</span></p>
  </aside>

  <aside id="FN108">
    <p class="f"><a class="notebackref" href="#AC7_2"><span class="notemark">*</span> 7:2</a> <span class="fk">Viri fratres et patres. </span><span class="ft"> Quia Stephanus insimulabatur blasphemasse in Moysen et Deum, in principio sui sermonis illorum calumniæ occurrit, dicens Deum qui loquebatur patribus et prophetis Deum esse majestatis et gloriæ. Moysen etiam laudat: sed illos rebelles et semper inobedientes comprobat. Sed arte loquendi usus est ad rebelles, incipiens quasi timeret eos: sic, </span><span class="fk">Viri fratres et patres: </span><span class="ft"> lenis sermo et clemens conciliat auditorem, ut commendet actorem. Blande cœpit, ut diu audiretur, et qui recusabat contra Deum, et legem loqui, verum Deum prædicat in principio orationis. Legem etiam sic exposuit, ut ejus esset prædicator cujus accusabatur destructor: in processu etiam sermonis errores eorum redarguens, vigorem animi, et quod liber erat a timore inimici perdocuit. </span><span class="fk">Deus gloriæ, </span><span class="ft"> etc. Memor Stephanus præcepti illius: </span><span class="fk">Diligite inimicos vestros</span><span class="ft"> Luc. 6., etc., persecutoribus suis salutem nuntiavit. </span><span class="fk">In Mesopotamia. </span><span class="ft"> Mesopotamia in capite Syriæ constituta ad aquilonem. RAB. Mesopotamia et Charram in Chaldæa sunt, de Mesopotamia transmigravit in Charram.</span></p>
  </aside>

  <aside id="FN109">
    <p class="f"><a class="notebackref" href="#AC7_3"><span class="notemark">†</span> 7:3</a> <span class="fk">Et dixit, </span><span class="ft"> etc. In Genesi videtur contineri quod post mortem patris sui locutus est Dominus Abrahæ qui in Charra mortuus est, ubi cum eo filius habitavit. Sed priusquam in civitate habitaret, cum esset in Mesopotamia, dictum est ei: </span><span class="fk">Exi de terra tua, </span><span class="ft"> etc. Terram et cognationem Abrahæ Chaldæorum patriam, genusque appellat, unde jam exierat, degens modo in Mesopotamia; sed adhuc tenebatur spe et desiderio redeundi, et ideo audit: </span><span class="fk">Exi de terra et de cognatione tua; </span><span class="ft"> non ut corpus extraheret (quod jam fecerat), sed amorem cordis evelleret. RAB. Tertium Stephanus prætermisit, id est, </span><span class="fk">et </span><span class="fk">de domo patris tui: </span><span class="ft"> quod factum est propter nimiam populi peritiam vel imperitiam.</span></p>
  </aside>

  <aside id="FN110">
    <p class="f"><a class="notebackref" href="#AC7_4"><span class="notemark">‡</span> 7:4</a> <span class="fk">Tunc exiit, </span><span class="ft"> etc. RAB. De Ur Chaldæorum Abraham exivit. Ur, etc., usque ad mortuo patre dictum est ei: </span><span class="fk">Exi de terra tua, </span><span class="ft"> etc. </span><span class="fk">Pater ejus, </span><span class="ft"> etc. ID. Redit ad originem generis Isræl, et amicitiæ divinæ exordium, ut nihil prætermittat in quo blasphemare videatur. </span><span class="fk">Vos habitatis. </span><span class="ft"> Dixit vos, non vero nos, quia jam quodammodo apostoli terram reliquerant, et Stephanus, qui jam quasi in morte positus erat</span></p>
  </aside>

  <aside id="FN111">
    <p class="f"><a class="notebackref" href="#AC7_6"><span class="notemark">§</span> 7:6</a> <span class="fk">Quia erit semen, </span><span class="ft"> etc. BEDA. Non ita intelligendum est, quasi male tractandum, etc., usque ad sive in terra Chanaan, sive in Ægypto. </span><span class="fk">Annis quadringentis. </span><span class="ft"> RAB. Sic est jungendum: </span><span class="fk">Accola, </span><span class="ft"> etc., usque ad ad distributionem terræ promissionis completus est.</span></p>
  </aside>

  <aside id="FN112">
    <p class="f"><a class="notebackref" href="#AC7_7"><span class="notemark">**</span> 7:7</a> <span class="fk">Judicabo. </span><span class="ft"> ID. Judicium aliquando discretionem significat, ut ibi: </span><span class="fk">Judica me, Deus, et discerne causam meam</span><span class="ft"> Psal. 42.. Aliquando pœnam, ut: </span><span class="fk">Judica illos, Deus</span><span class="ft"> Psal. 5..</span></p>
  </aside>

  <aside id="FN113">
    <p class="f"><a class="notebackref" href="#AC7_8"><span class="notemark">††</span> 7:8</a> <span class="fk">Testamentum circumcisionis. </span><span class="ft"> ID. Fœdus sive signum ideo factum, ut populus Isræl, etc., usque ad signatur vitandam esse jactationem gloriæ in circumcisione spiritali. </span><span class="fk">Die octavo. </span><span class="ft"> RAB. Octo diebus mysterium circumcisionis nostræ ostenditur, qui per octavam Novi Testamenti (quæ in resurrectione Domini, et octo beatitudinibus continetur) a vitiis octava die circumcidimur.</span></p>
  </aside>

  <aside id="FN114">
    <p class="f"><a class="notebackref" href="#AC7_9"><span class="notemark">‡‡</span> 7:9</a> <span class="fk">Vendiderunt in Ægyptum. </span><span class="ft"> Breviter narrans transit ad finem, non enim primo Ægyptiis, sed Ismælitis negotiatoribus, et Madianitis venditus est, et illi vendiderunt eum in Ægyptum Putiphar sacerdoti.</span></p>
  </aside>

  <aside id="FN115">
    <p class="f"><a class="notebackref" href="#AC7_14"><span class="notemark">§§</span> 7:14</a> <span class="fk">In animabus. </span><span class="ft"> Hoc secundum editionem Septuaginta interpretum dicitur. In Hebræo septuaginta tantum reperiuntur. RAB. Si Jacob et Joseph cum duobus filiis non numerantur, etc., usque ad quam pro Hebraica veritate sermonem suum suspectum facere.</span></p>
  </aside>

  <aside id="FN116">
    <p class="f"><a class="notebackref" href="#AC7_15"><span class="notemark">***</span> 7:15</a> <span class="fk">Et descendit. </span><span class="ft"> Secundum situm locorum descensus est de terra promissionis in Ægyptum, et quia libertati successerat servitus, Jacob cum progenie descendisse in Ægyptum dicitur.</span></p>
  </aside>

  <aside id="FN117">
    <p class="f"><a class="notebackref" href="#AC7_16"><span class="notemark">†††</span> 7:16</a> <span class="fk">Translati. </span><span class="ft"> RAB. Per synecdochen dicuntur translati propter Joseph, cui Jacob, etc., </span><span class="fk">usque ad, Ferte ossa mea hinc vobiscum</span><span class="ft"> Gen. 50.. BEDA. De solo Joseph Scriptura testatur, quod ossa ejus, etc., usque ad duodecim patriarchæ non sunt sepulti in Arbe, sed in Sichem. </span><span class="fk">Et posili sunt, </span><span class="ft"> RAB. Docet Genesis Abraham ab Ephron filio Seor Ethæi, etc., usque ad nec Moysi, nec Domino servire voluerunt. </span><span class="fk">In sepulcro, </span><span class="ft"> etc. Hoc de solo Jacob, cujus corpus filii de Ægypto tollentes sepelierunt in spelunca duplici, ubi Abraham cum Sara sepultus est, et Isaac cum Rebecca: et ibi Lia condita est: unde civitas illa vocatur Hebron, id est conjugium, quia patres ibi cum conjugibus sepulti sunt. Duas autem historias confundit, et alteram alteri implicat. Non enim a filiis Emor filiis Sichem emit Abraham, sed Jacob ab illis emit Sichem; ideo sic jungendum est: Translati sunt in Sichem a filiis Emor filii Sichem: quasi diceretur, in Sichem illam quam emit Jacob a filiis Emor filii Sichem. In Genesi legitur Sichem filius fuisse Emor, unde putant quidam duos fuisse Sichem, quorum alter a Luca dicitur pater Emor, alter a Genesi filius. Quidam jungunt principium et finem sermonis, dicentes, a filiis Sichem, et post inferunt, Emor filii, ut hic locus congruat Genesi.</span></p>
  </aside>

  <aside id="FN118">
    <p class="f"><a class="notebackref" href="#AC7_18"><span class="notemark">‡‡‡</span> 7:18</a> <span class="fk">Rex alius. </span><span class="ft"> Rex iste diabolus est, qui effeminatos diligit, masculos odit.</span></p>
  </aside>

  <aside id="FN119">
    <p class="f"><a class="notebackref" href="#AC7_19"><span class="notemark">§§§</span> 7:19</a> <span class="fk">Genus nostrum, </span><span class="ft"> etc. Patres nostros dicit, et, genus nostrum, ne patres blasphemare videatur.</span></p>
  </aside>

  <aside id="FN120">
    <p class="f"><a class="notebackref" href="#AC7_20"><span class="notemark">*</span> 7:20</a> <span class="fk">Gratus Deo, </span><span class="ft"> etc. Ostendit beatus Stephanus quod Moyses non blasphemaverit.</span></p>
  </aside>

  <aside id="FN121">
    <p class="f"><a class="notebackref" href="#AC7_22"><span class="notemark">†</span> 7:22</a> <span class="fk">Moyses. </span><span class="ft"> RAB. Moyses idem valet quod </span><span class="fk">aquaticus, </span><span class="ft"> quia de aqua est assumptus, vel </span><span class="fk">liniens, </span><span class="ft"> quia inventus est in fiscella, bitumine lita. Moyses typus est Salvatoris, qui, percusso diabolo, genus suum liberavit.</span></p>
  </aside>

  <aside id="FN122">
    <p class="f"><a class="notebackref" href="#AC7_24"><span class="notemark">‡</span> 7:24</a> <span class="fk">Vindicavit illum, </span><span class="ft"> etc. Ostendit illum qui injuriam faciebat non esse de genere suo.</span></p>
  </aside>

  <aside id="FN123">
    <p class="f"><a class="notebackref" href="#AC7_26"><span class="notemark">§</span> 7:26</a> <span class="fk">Apparuit illis. </span><span class="ft"> RAB. Sic Christus post ascensionem apparuit per apostolos, litigantibus Judæis et infidelibus qui resistebant apostolis.</span></p>
  </aside>

  <aside id="FN124">
    <p class="f"><a class="notebackref" href="#AC7_27"><span class="notemark">**</span> 7:27</a> <span class="fk">Quis te constituit, </span><span class="ft"> etc. Quasi respondeat Moyses: Nullus, sed: Solus Deus. Non est potestas nisi a Deo. Hinc tale a Christo responsum quidam acceperat: </span><span class="fk">O homo, quis me constituit judicem aut divisorem super vos</span><span class="ft"> Luc. 12. </span><span class="fk">Quis te constituit, </span><span class="ft"> etc. In contentione sua illos redarguit jam tunc legi et Moysi fuisse contrarios.</span></p>
  </aside>

  <aside id="FN125">
    <p class="f"><a class="notebackref" href="#AC7_28"><span class="notemark">††</span> 7:28</a> <span class="fk">Nunquid, </span><span class="ft"> etc. Quidam putant illum qui defensus est ex ira rem protulisse.</span></p>
  </aside>

  <aside id="FN126">
    <p class="f"><a class="notebackref" href="#AC7_29"><span class="notemark">‡‡</span> 7:29</a> <span class="fk">Fugit. </span><span class="ft"> Moyses fuit in Madian, id est, Christus in gentes.</span></p>
  </aside>

  <aside id="FN127">
    <p class="f"><a class="notebackref" href="#AC7_30"><span class="notemark">§§</span> 7:30</a> <span class="fk">In igne flammæ, </span><span class="ft"> etc. Ignis in rubo Spiritus sanctus, peccata populi quasi spinæ, quia ardor Spiritus sancti peccata illius populi non consumpsit qui densas nequitiæ spinas beneficiis Dei opposuit. RAB. Ideo forma ignis (quæ non est imitabilis) ostensa est illis, ne aliquam, etc., usque ad quam promptum homini calceamentum tollere.</span></p>
  </aside>

  <aside id="FN128">
    <p class="f"><a class="notebackref" href="#AC7_32"><span class="notemark">***</span> 7:32</a> <span class="fk">Ego sum. Sum, </span><span class="ft"> proprium Dei verbum est, secundum illud: </span><span class="fk">Ego sum qui sum, </span><span class="ft"> etc.: </span><span class="fk">Qui est, misit me ad vos. </span><span class="ft"> Serpentes non sunt timendi, ubi Deus præsens loquitur.</span></p>
  </aside>

  <aside id="FN129">
    <p class="f"><a class="notebackref" href="#AC7_33"><span class="notemark">†††</span> 7:33</a> <span class="fk">Solve calceamentum. </span><span class="ft"> Hoc nos admonet, ut stantes in Ecclesia (quæ est sancta terra), mortuis operibus renuntiemus.</span></p>
  </aside>

  <aside id="FN130">
    <p class="f"><a class="notebackref" href="#AC7_34"><span class="notemark">‡‡‡</span> 7:34</a> <span class="fk">Videns, </span><span class="ft"> etc. RAB. Deus totus est visus, totus est auditus, omnia videt, omnia audit, sed videre et audire dicitur quando miseretur. </span><span class="fk">Vidi afflictionem. </span><span class="ft"> ID. Qui licet aliquem tentari permittam, non tamen putandum est quod nesciam.</span></p>
  </aside>

  <aside id="FN131">
    <p class="f"><a class="notebackref" href="#AC7_35"><span class="notemark">§§§</span> 7:35</a> <span class="fk">Quem negaverunt. </span><span class="ft"> Synecdoche. Multi dicuntur negasse, cum unus dixisset, vel forsan quia plures consenserunt uni neganti. </span><span class="fk">Principem. </span><span class="ft"> Magna laus, quod princeps et redemptor et eductor populi dicitur.</span></p>
  </aside>

  <aside id="FN132">
    <p class="f"><a class="notebackref" href="#AC7_37"><span class="notemark">*</span> 7:37</a> <span class="fk">Hic est Moyses. </span><span class="ft"> In eos culpam retorquet, quam ipsi inobedientes et increduli in Moysen refundebant.</span></p>
  </aside>

  <aside id="FN133">
    <p class="f"><a class="notebackref" href="#AC7_38"><span class="notemark">†</span> 7:38</a> <span class="fk">Verba vitæ. </span><span class="ft"> RAB. Id est, duas tabulas cum Decalogo, et mandata cætera, de quibus dicitur: </span><span class="fk">Qui fecerit ea, vivet in eis. </span></p>
  </aside>

  <aside id="FN134">
    <p class="f"><a class="notebackref" href="#AC7_40"><span class="notemark">‡</span> 7:40</a> <span class="fk">Ad Aaron. </span><span class="ft"> ID. Quasi ad principem. Quasi ignari Divinitatis loquuntur. Deus enim verus non est factus, sed omnia fecit, nec creatura est, sed Creator omnium. </span><span class="fk">Fac nobis deos. </span><span class="ft"> ID. Deos dicunt, propter duas columnas, etc., usque ad columna ignis in nocte populum præcedebat.</span></p>
  </aside>

  <aside id="FN135">
    <p class="f"><a class="notebackref" href="#AC7_42"><span class="notemark">§</span> 7:42</a> <span class="fk">Militiæ cœli. </span><span class="ft"> Militia cœli aliquando dicitur exercitus angelorum, sed in hoc loco, sidera militiam cœli nominat, cum protinus addat, </span><span class="fk">sidus Dei vestri. In libro, </span><span class="ft"> etc. Quamvis multi sint prophetæ, unus tamen liber dicitur esse, et apud Hebræos unus est liber. </span><span class="fk">Nunquid victimas. </span><span class="ft"> RAB. Quamvis necessitate serviendi Deo libarent, mente tamen, etc., usque ad semper corde in Ægyptum sunt reversi. Quæritur quomodo non obtulerint Deo, cum legatur Deo eos quædam obtulisse, non voluntate, sed metu pœnarum? Deus autem non quæ offeruntur, sed voluntatem offerentium accipit.</span></p>
  </aside>

  <aside id="FN136">
    <p class="f"><a class="notebackref" href="#AC7_43"><span class="notemark">**</span> 7:43</a> <span class="fk">Figuras, </span><span class="ft"> etc. RAB. Sidus Dei vestri est Lucifer, cui assignaverunt figuras. Iidem dii in figuris et stellis adorabantur. ID. Quidam sic dicunt sidus Dei vestri, ut ad Deum pertineat verbum, quia non ipsum Dominum, sed ejus sidus susceperunt. </span><span class="fk">Et transferam. </span><span class="ft"> Propter hæc sacrilegia trans Babylonem ducemini captivi. Non est putandus primus martyr errasse, qui pro eo quod in propheta scriptum est, Trans Damascum ducti sunt, dixit, trans Babylonem: magis enim intelligentiam quam verbum posuit, quia trans Damascum ducti sunt in Babylonem, sive trans Babylonem.</span></p>
  </aside>

  <aside id="FN137">
    <p class="f"><a class="notebackref" href="#AC7_44"><span class="notemark">††</span> 7:44</a> <span class="fk">Tabernaculum. </span><span class="ft"> Quia dicebant eum contra sanctum locum agere, ostendit quod in sanctum locum non est locutus blasphemiam </span><span class="fk">Secundum formam. </span><span class="ft"> RAB. Quam ei in Sina ostenderat, quia et secundum formam factum, ostenditur ipsum tabernaculum formam fuisse. ID. Historice cum Jesu dicitur, quia Moyses erat defunctus.</span></p>
  </aside>

  <aside id="FN138">
    <p class="f"><a class="notebackref" href="#AC7_46"><span class="notemark">‡‡</span> 7:46</a> <span class="fk">Ut inveniret tabernaculum. </span><span class="ft"> Id est verum templum, cujus illud figura, quod loco non mutaretur, id est Ecclesiam quam prævidebat futuram firmam et immutabilem, de qua Apostolus: </span><span class="fk">Firmum fundamentum Domini stat</span><span class="ft"> II Tim. 2, 9. Et alibi: </span><span class="fk">Fundamentum aliud nemo potest ponere præter illud quod positum est, quod est Christus Jesus</span><span class="ft"> I Cor. 3..</span></p>
  </aside>

  <aside id="FN139">
    <p class="f"><a class="notebackref" href="#AC7_48"><span class="notemark">§§</span> 7:48</a> <span class="fk">Sed non Excelsus. </span><span class="ft"> RAB. Ex sententia Salomonis Judæos convincit, etc., usque ad non in solo templo Judæorum eum habitare. </span><span class="fk">Sicut per prophetam, </span><span class="ft"> etc. De tabernaculo primo, quod fuit umbra et non veritas, prius dixit, postea testimonium posuit dicentis de tabernaculo quod verius fuit. </span><span class="fk">Si introiero in tabernaculum Domini, </span><span class="ft"> etc., ad ultimam sententiam posuit Deum. Ut </span><span class="fk">in ore duorum vel trium testium stet omne verbum. </span></p>
  </aside>

  <aside id="FN140">
    <p class="f"><a class="notebackref" href="#AC7_49"><span class="notemark">***</span> 7:49</a> <span class="fk">Cœlum mihi. </span><span class="ft"> Sic demonstrat se circumdare omnia; unde alibi, cœlum se palmo metiri, et terram pugillo se concludere asserit. </span><span class="fk">Terra autem. </span><span class="ft"> Terræ exemplo designat omnem creaturam Creatoris.</span></p>
  </aside>

  <aside id="FN141">
    <p class="f"><a class="notebackref" href="#AC7_51"><span class="notemark">†††</span> 7:51</a> <span class="fk">Dura cervice. </span><span class="ft"> RAB. Purgatus a crimine, de quo falsi testes eum arguebant, incipit Judæos arguere, quia qui sine crimine est, dignus est doctoris officio. </span><span class="fk">Et incircumcisis, </span><span class="ft"> etc. Ostendit eis circumcisionem, de qua contra gratiam Evangelii gloriabantur, non valere ad salutem, iis qui cogitationem et auditum habebant immundum.</span></p>
  </aside>

  <aside id="FN142">
    <p class="f"><a class="notebackref" href="#AC7_52"><span class="notemark">‡‡‡</span> 7:52</a> <span class="fk">Patres vestri. </span><span class="ft"> RAB. Supra </span><span class="fk">patres nostri</span><span class="ft"> dicebat, persuadendo loquens, nunc increpando, patres illorum tantum vocat, quibus similes sunt in malitia. </span><span class="fk">Et occiderunt. </span><span class="ft"> RAB. Tres gradus malitiæ eorum ponit: primus est, quod spiritui resisterent; secundus quod prophetas persecuti sunt; tertius, quod crescente malitia eos occiderunt.</span></p>
  </aside>

  <aside id="FN143">
    <p class="f"><a class="notebackref" href="#AC7_55"><span class="notemark">§§§</span> 7:55</a> <span class="fk">Stantem. </span><span class="ft"> Immobiliter, quia non ite rum casurus, vel indicatur habitus auxiliantis, et injurias judicantis, et pro servo pugnantis. </span><span class="fk">Video cœlos. </span><span class="ft"> RAB. Migraturus a terra, cœlos vidit apertos, ut qui terrenam vitam pro Christo contempsit, mereatur hæreditatem cœli, et ideo in ipsa passione videt præmium. </span><span class="fk">Filium hominis. </span><span class="ft"> Cum Christus sit Filius Dei, maluit tamen appellare Filium hominis, ut confundatur Judæorum infidelitas, qui eum ut purum hominem crucifixerunt, quem Deum credere noluerunt.</span></p>
  </aside>

  <aside id="FN144">
    <p class="f"><a class="notebackref" href="#AC7_57"><span class="notemark">*</span> 7:57</a> <span class="fk">Et ejicientes. </span><span class="ft"> RAB. In hoc se implere legem glorificabant. Moyses enim de blasphemante dixit: </span><span class="fk">Educ eum foras extra castra, et lapidet eum populus</span><span class="ft"> Lev. 24..</span></p>
  </aside>

  <aside id="FN145">
    <p class="f"><a class="notebackref" href="#AC7_58"><span class="notemark">†</span> 7:58</a> <span class="fk">Domine Jesu, suscipe spiritum meum, </span><span class="ft"> in cœlum quod video apertum. Christus dixit Patri: </span><span class="fk">Pater, in manus tuas commendo spiritum meum. </span><span class="ft"> Stephanus, quasi servus Domino, </span><span class="fk">Domine, </span><span class="ft"> etc. </span><span class="fk">Quia nesciunt. </span><span class="ft"> RAB. Multi eorum, occidendo Stephanum, æstimabant se implere legem, quia blasphemum eum credebant. Hoc et Christus prædixerat: </span><span class="fk">Veniet, </span><span class="ft"> inquit, </span><span class="fk">hora, ut omnis qui interficit vos arbitretur se obsequium præstare Deo</span><span class="ft"> Joan. 16..</span></p>
  </aside>

  <aside id="FN146">
    <p class="f"><a class="notebackref" href="#AC7_59"><span class="notemark">‡</span> 7:59</a> <span class="fk">Obdormivit. </span><span class="ft"> Pulchre dictum est, </span><span class="fk">Obdormivit, </span><span class="ft"> et non, </span><span class="fk">Mortuus est, </span><span class="ft"> quia obtulit sacrificium dilectionis, et obdormivit in spe resurrectionis. Sancti non moriuntur, quia in melius mutantur, et vita temporalis in æternum vertitur. </span><span class="fk">Saulus autem, </span><span class="ft"> etc. Non quidem lapidavit, sed lapidantibus consensit. Unde periret, nisi gratia Dei et pœnitentia ei subveniret; quia qui faciunt et consentiunt, digni sunt morte.</span></p>
  </aside>

  <aside id="FN147">
    <p class="f"><a class="notebackref" href="#AC8_1"><span class="notemark">*</span> 8:1</a> <span class="fk">In illa die. </span><span class="ft"> RAB. Qua Stephanus occisus est, non quia tunc solum facta, sed quia ab illa die cœpit persecutio magna, occiso uno de principibus Ecclesiæ. </span><span class="fk">Ecclesia. </span><span class="ft"> Collectio vel congregatio, sive vocatio. </span><span class="fk">Dispersi sunt. </span><span class="ft"> Hoc est quod Dominus præcepit: </span><span class="fk">Cum </span><span class="fk">persequentur vos in civitate ista, fugite in aliam</span><span class="ft"> Matth. 10.. Ejus enim nutu gerebatur: ut occasione tribulationis fieret seminarium Evangelii.</span></p>
  </aside>

  <aside id="FN148">
    <p class="f"><a class="notebackref" href="#AC8_2"><span class="notemark">†</span> 8:2</a> <span class="fk">Curaverunt autem Stephanum viri timorati, </span><span class="ft"> id est, Deum timentes, sive Christiani, qui postea sunt dispersi, sive Judæi timentes Deum etsi nondum Christiani.</span></p>
  </aside>

  <aside id="FN149">
    <p class="f"><a class="notebackref" href="#AC8_3"><span class="notemark">‡</span> 8:3</a> <span class="fk">Saulus. </span><span class="ft"> RAB. A Saule persecutore qui rex Isræl fuit de tribu Benjamin, de qua et Paulus; etenim juxta antiquorum consuetudinem a majoribus posteri nomina trahunt. </span><span class="fk">Devastabat. </span><span class="ft"> ID. Quasi lupus gregem, juxta prophetiam Jacob: </span><span class="fk">Benjamin lupus rapax mane comedet prædam, sero dividet spolia</span><span class="ft"> Gen. 49.. </span><span class="fk">Trahens. </span><span class="ft"> Trahebat, non occidebat, quia fortasse manus ejus custodiebat Dominus, ne sanguine innocentum polluerentur. </span><span class="fk">Dispersi. </span><span class="ft"> RAB. Quamvis timore dispersi, tamen stabiles erant in prædicatione Evangelii.</span></p>
  </aside>

  <aside id="FN150">
    <p class="f"><a class="notebackref" href="#AC8_5"><span class="notemark">§</span> 8:5</a> <span class="fk">Philippus. </span><span class="ft"> De numero disseminatorum fuit, qui primus Christum prædicavit Samariæ. Diaconus secundus a Stephano. Secundus post ipsum narratur quasi hæres et ejusdem gradus.</span></p>
  </aside>

  <aside id="FN151">
    <p class="f"><a class="notebackref" href="#AC8_6"><span class="notemark">**</span> 8:6</a> <span class="fk">Intendebant. </span><span class="ft"> RAB. Credebant audientes verba, et videntes signa. Duæ causæ fidei: Verba prædicationis, et signa virtutum. Ex præsenti capitulo et samaritanæ mulieris historia probatur animos hujus gentis ad credendum promptos fuisse, ait Beda.</span></p>
  </aside>

  <aside id="FN152">
    <p class="f"><a class="notebackref" href="#AC8_11"><span class="notemark">††</span> 8:11</a> <span class="fk">Magis. </span><span class="ft"> RAB. Magi de singulis philosophantur, de natura mundi, cursu siderum, et motibus. </span><span class="fk">Seducens. </span><span class="ft"> Seorsum et a veritate ducens, vel in excessum, sive stuporem et admirationem convertens, per præstigias suas. </span><span class="fk">Dementasset. </span><span class="ft"> Dementare est rationalem mentem absentare.</span></p>
  </aside>

  <aside id="FN153">
    <p class="f"><a class="notebackref" href="#AC8_12"><span class="notemark">‡‡</span> 8:12</a> <span class="fk">Philippo. </span><span class="ft"> RAB. Dicunt quidam istum Philippum fuisse apostolum, et unum de duodecim, sed non videtur verum secundum seriem hujus libri. </span><span class="fk">Jesu Christi. </span><span class="ft"> ID. Cujus erant ignari vel (ut prædictum est) in nomine Jesu Trinitatem prædicavit, et qui tantum unam personam de Trinitate perfecte credit, credulitate aliarum duarum carere non potest.</span></p>
  </aside>

  <aside id="FN154">
    <p class="f"><a class="notebackref" href="#AC8_13"><span class="notemark">§§</span> 8:13</a> <span class="fk">Tunc Simon. </span><span class="ft"> ID. Vel credidit Domino, verbis Philippi et virtute, etc., usque ad Ecclesiam fraudulenter ingressi, baptisma furantur.</span></p>
  </aside>

  <aside id="FN155">
    <p class="f"><a class="notebackref" href="#AC8_14"><span class="notemark">***</span> 8:14</a> <span class="fk">Miserunt. </span><span class="ft"> Petrus Joannem sociat sibi, quia virginitas Ecclesiæ grata est, et placet.</span></p>
  </aside>

  <aside id="FN156">
    <p class="f"><a class="notebackref" href="#AC8_16"><span class="notemark">†††</span> 8:16</a> <span class="fk">In nomine. </span><span class="ft"> Non est sic legendum, </span><span class="fk">in nomine Jesu tantum, </span><span class="ft"> ut aliæ personæ excludantur, sed sic: </span><span class="fk">tantum baptizati erant, </span><span class="ft"> etc., id est necdum confirmati. </span><span class="fk">Jesu. </span><span class="ft"> Tamen ante, in Patrem credeban et in Spiritum sanctum, sicut alii Judæi. Vel, plena fides unius personæ fidem Trinitatis confirmat.</span></p>
  </aside>

  <aside id="FN157">
    <p class="f"><a class="notebackref" href="#AC8_17"><span class="notemark">‡‡‡</span> 8:17</a> <span class="fk">Imponebant manus. </span><span class="ft"> BEDA. Philippus, qui Samariæ evangelizabat, unus de septem, etc., usque ad cum tradit Spiritum paracletum baptizatis.</span></p>
  </aside>

  <aside id="FN158">
    <p class="f"><a class="notebackref" href="#AC8_19"><span class="notemark">§§§</span> 8:19</a> <span class="fk">Potestatem. </span><span class="ft"> RAB. Non baptizandi tantum in aqua et prædicandi, sive virtutes faciendi quam habebat Philippus, sed cuicunque imponendi manus, etc.</span></p>
  </aside>

  <aside id="FN159">
    <p class="f"><a class="notebackref" href="#AC8_20"><span class="notemark">*</span> 8:20</a> <span class="fk">Pecunia tua. </span><span class="ft"> Non nostra, qui non cupimus, sed </span><span class="fk">tua, </span><span class="ft"> quam Spiritui comparas, ut illam pro eo vendas, et illam Spiritu emas. Ideo Spiritum emere volebat, ut aliis vendens eum, plus accipere posset. </span><span class="fk">Pecunia. </span><span class="ft"> RAB. Ex hoc exemplum capitur, ut perditorum eleemosyna non recipiatur. Apostoli nolentes pecuniam, dicunt, </span><span class="fk">sit tecum, </span><span class="ft"> id est tuam retine, et hoc, in perditionem, ut, pecunia injuste congregata, pœnam æternam luas.</span></p>
  </aside>

  <aside id="FN160">
    <p class="f"><a class="notebackref" href="#AC8_22"><span class="notemark">†</span> 8:22</a> <span class="fk">Pœnitentiam age. </span><span class="ft"> Pro cupiditate, et pravo sensu quo putasti de Spiritu commercium fieri posse. RAB. Ut omnes videant id quod es. Non quod ignoret Petrus eum pœnitentiam non acturum, sed quia omnibus justum est prædicare, suum facit officium, ut ille sit inexcusabilis. Coram omnibus etiam arguitur ne amplius ab eo fallantur. </span><span class="fk">Roga Deum. </span><span class="ft"> Cui patet cor, de quo Propheta: </span><span class="fk">Quam bonus Isræl Deus</span><span class="ft"> Psal. 72.; quem fallere nemo potest, quia </span><span class="fk">Spiritus sanctus disciplinæ effugiet fictum</span><span class="ft"> Sap. 1..</span></p>
  </aside>

  <aside id="FN161">
    <p class="f"><a class="notebackref" href="#AC8_24"><span class="notemark">‡</span> 8:24</a> <span class="fk">Precamini. </span><span class="ft"> Causa desperationis non audet ipse precari, sed apostolos rogat, ut pro se precentur, nec pro se audet orare, qui non credit se exaudiendum esse. Apostolis etiam ficte loquitur. </span><span class="fk">Quæ dixistis. </span><span class="ft"> Non quæ credidi, sed quasi infidelis eis imputat quæ ventura sunt.</span></p>
  </aside>

  <aside id="FN162">
    <p class="f"><a class="notebackref" href="#AC8_26"><span class="notemark">§</span> 8:26</a> <span class="fk">Angelus autem. </span><span class="ft"> Post reditum apostolorum, de Philippo historia texitur. </span><span class="fk">Ad viam, </span><span class="ft"> etc. Nam via descendit, et per viam descenditur ex natura loci.</span></p>
  </aside>

  <aside id="FN163">
    <p class="f"><a class="notebackref" href="#AC8_27"><span class="notemark">**</span> 8:27</a> <span class="fk">Æthiops. </span><span class="ft"> Natura et merito. Æthiops enim tenebrosus. Unde: </span><span class="fk">Æthiopia præveniet manus ejus Deo</span><span class="ft"> Psal. 67.. </span><span class="fk">Potens, </span><span class="ft"> etc. BEDA. Regina Æthiopum thesaurarium præmittens, etc., </span><span class="fk">usque ad, Audi, filia, et vide et inclina aurem tuam</span><span class="ft"> Psal. 44., etc. </span><span class="fk">Candacis reginæ. </span><span class="ft"> Mos erat illius regionis a feminis regi, et eas Candaces vocari.</span></p>
  </aside>

  <aside id="FN164">
    <p class="f"><a class="notebackref" href="#AC8_28"><span class="notemark">††</span> 8:28</a> <span class="fk">Revertebatur. </span><span class="ft"> Incipiebat reverti legens Isaiam. Ubicunque in Novo Testamento salutis narratur principium, de Isaia sumitur testimonium, qui interpretatur </span><span class="fk">salus Domini. </span></p>
  </aside>

  <aside id="FN165">
    <p class="f"><a class="notebackref" href="#AC8_30"><span class="notemark">‡‡</span> 8:30</a> <span class="fk">Putasne intelligis, </span><span class="ft"> etc. RAB. Suas invicem linguas agnoscunt, vel per doctrinam eunuchi vel per spiritum Philippi.</span></p>
  </aside>

  <aside id="FN166">
    <p class="f"><a class="notebackref" href="#AC8_31"><span class="notemark">§§</span> 8:31</a> <span class="fk">Quomodo, </span><span class="ft"> etc. Hic arguit illorum audaciam qui existimant sine doctore Scripturam divinam intelligere.</span></p>
  </aside>

  <aside id="FN167">
    <p class="f"><a class="notebackref" href="#AC8_33"><span class="notemark">***</span> 8:33</a> <span class="fk">In humilitate. </span><span class="ft"> BEDA. Etenim judex omnium, veritatem judicii non reperit, sed sine ulla sua culpa, seditione Judæorum, et voce Pilati, damnatus est. </span><span class="fk">Humilitate. </span><span class="ft"> RAB. Passione qua </span><span class="fk">humiliavit se factus obediens usque ad mortem</span><span class="ft"> Philip. 2.. </span><span class="fk">Tolletur. </span><span class="ft"> Secundus homo de cœlo cœlestis, sanctitate segregatus a terrenis, vel, de vita in mortem transibit.</span></p>
  </aside>

  <aside id="FN168">
    <p class="f"><a class="notebackref" href="#AC8_35"><span class="notemark">†††</span> 8:35</a> <span class="fk">Aperuit. </span><span class="ft"> RAB. Thesaurum scientiæ aperuit. Vel aperuit os, ut Spiritus loquatur in eo, secundum illud: </span><span class="fk">Dilata os tuum, et implebo illud</span><span class="ft"> Psal. 80.. Mystice, os Ecclesiæ Philippus aperuit, ut ex hoc Gentibus is prædicetur quem prius nesciebant. </span><span class="fk">Evangelizavit. </span><span class="ft"> Solvit quæstionem illius interrogantis: </span><span class="fk">De quo propheta dixit? </span><span class="ft"> Demonstrat autem quod de Jesu prophetatum est.</span></p>
  </aside>

  <aside id="FN169">
    <p class="f"><a class="notebackref" href="#AC8_36"><span class="notemark">‡‡‡</span> 8:36</a> <span class="fk">Ad quamdam aquam. </span><span class="ft"> Ad hoc enim prædicatio duxerat, ut aqua indigeret, quæ de baptismo in via audierat.</span></p>
  </aside>

  <aside id="FN170">
    <p class="f"><a class="notebackref" href="#AC8_37"><span class="notemark">§§§</span> 8:37</a> <span class="fk">Si credis. </span><span class="ft"> RAB. Non ignorabat ejus fidem, sed volebat manifestam confessionem, ut baptizaturis et baptizandis daretur exemplum interrogandi et confitendi.</span></p>
  </aside>

  <aside id="FN171">
    <p class="f"><a class="notebackref" href="#AC8_39"><span class="notemark">*</span> 8:39</a> <span class="fk">Spiritus Domini. </span><span class="ft"> RAB. Vel Spiritus irruit in eum fortiter, sicut et in apostolos, etc., usque ad in quos Spiritus descenderat?</span></p>
  </aside>

  <aside id="FN172">
    <p class="f"><a class="notebackref" href="#AC8_40"><span class="notemark">†</span> 8:40</a> <span class="fk">Inventus est. </span><span class="ft"> Ab hominibus qui in raptu non inveniebatur, quia ambulavit in solitudine, vel nimia velocitate. </span><span class="fk">Cæsaream. </span><span class="ft"> BEDA. Cæsaream Palæstinæ dicit ubi infra domum habuisse describitur, quæ usque hodie demonstratur, necnon et cubiculum filiarum quatuor ejus prophetantium virginum.</span></p>
  </aside>

  <aside id="FN173">
    <p class="f"><a class="notebackref" href="#AC9_1"><span class="notemark">*</span> 9:1</a> <span class="fk">Saulus autem. </span><span class="ft"> Redit ad hoc quod supra dixerat: </span><span class="fk">Saulus adhuc devastabat Ecclesiam. Minarum, </span><span class="ft"> etc. Minis terrens cæde afficiebat præsentes: dubitatur utrum occideret seu flagellaret, vel utrumque faceret. </span><span class="fk">Spirans. </span><span class="ft"> Spirat in modum ignis, non ab alio incitatus ipse alios accendebat.</span></p>
  </aside>

  <aside id="FN174">
    <p class="f"><a class="notebackref" href="#AC9_4"><span class="notemark">†</span> 9:4</a> <span class="fk">Et cadens. </span><span class="ft"> Territus ad terram refugit, vel quasi adorans in faciem cadit. </span><span class="fk">Quid me, </span><span class="ft"> etc. BEDA. Non ait: Cur persequeris etc., </span><span class="fk">usque ad, Quandiu uni ex minimis istis fecistis, mihi fecistis</span><span class="ft"> Matth. 25..</span></p>
  </aside>

  <aside id="FN175">
    <p class="f"><a class="notebackref" href="#AC9_5"><span class="notemark">‡</span> 9:5</a> <span class="fk">Ego sum Jesus. </span><span class="ft"> Non Deum vel Dei Filium se vocat, sed humilitatis meæ, inquit, infirma suscipe, et superbiæ tuæ squamas depone.</span></p>
  </aside>

  <aside id="FN176">
    <p class="f"><a class="notebackref" href="#AC9_7"><span class="notemark">§</span> 9:7</a> <span class="fk">Surge. </span><span class="ft"> Impiger operare ut bos, et esto doctor Ecclesiæ. In lege scriptum est: </span><span class="fk">Non alligabis os bovi trituranti</span><span class="ft"> I Cor. 9.. </span><span class="fk">Ingredere. </span><span class="ft"> RAB. Ingressurus civitatem terretur, ne sanctis tristitiam inferat; dehinc Dominus jubetur ingredi, ut fidem discat quam impugnaverat. </span><span class="fk">Et dicetur. </span><span class="ft"> Exemplum discendi datur, et superbia increpatur, ut nullus alium indignum existimet a quo doceatur quod ignorat.</span></p>
  </aside>

  <aside id="FN177">
    <p class="f"><a class="notebackref" href="#AC9_8"><span class="notemark">**</span> 9:8</a> <span class="fk">Apertis oculis. </span><span class="ft"> RAB. Ostenditur ei in corpore quod prius patiebatur in anima. Sicut enim apertus oculus sine visu, sic lex inutilis sine fide Christi. BEDA. Oculis non posset rursus bene videre, nisi prius excæcatus, et propriam sapientiam, quæ turbatur, excludens, fidei se committeret.</span></p>
  </aside>

  <aside id="FN178">
    <p class="f"><a class="notebackref" href="#AC9_9"><span class="notemark">††</span> 9:9</a> <span class="fk">Et erat. </span><span class="ft"> RAB. Hic datur forma pœnitentibus, ut ex triduo incipiant, hoc etiam triduo catechumenorum gradus dedicatur. </span><span class="fk">Tribus diebus. </span><span class="ft"> Apparet quod per triduum cæcatus lucem gratiæ exspectabat, non torpens otio, sed illustratus a Deo cœlestia rimabatur. Credibile est quod etiam eo tempore dispensationem Evangelii edoctus sit. </span><span class="fk">Non videns. </span><span class="ft"> Quia non credebat Deum tertia die resurgendo mortem vicisse, suo exemplo instruitur, qui tenebras tridui luce reversa mutavit. </span><span class="fk">Non manducavit. </span><span class="ft"> RAB. Hoc animæ suæ acciderat, quæ cibum interiorem non habuerat et potum. Ex inedia autem corporis et siti ostenditur animam indigentem satiari oportere.</span></p>
  </aside>

  <aside id="FN179">
    <p class="f"><a class="notebackref" href="#AC9_10"><span class="notemark">‡‡</span> 9:10</a> <span class="fk">Anania. </span><span class="ft"> ID. Indicium familiaritatis aliquem vocari suo nomine.</span></p>
  </aside>

  <aside id="FN180">
    <p class="f"><a class="notebackref" href="#AC9_11"><span class="notemark">§§</span> 9:11</a> <span class="fk">In vicum. </span><span class="ft"> ID. Vici dicuntur agri, aut civitatibus, aut sibi intrinsecus in civitate proximi.</span></p>
  </aside>

  <aside id="FN181">
    <p class="f"><a class="notebackref" href="#AC9_15"><span class="notemark">***</span> 9:15</a> <span class="fk">Vade, </span><span class="ft"> etc. Non est timendus quasi persecutor, sed amplexandus ut frater: quia mala quæ sanctis intulit, paratus est sustinere.</span></p>
  </aside>

  <aside id="FN182">
    <p class="f"><a class="notebackref" href="#AC9_17"><span class="notemark">†††</span> 9:17</a> <span class="fk">Introivit. </span><span class="ft"> Impleta est prophetia Isaiæ dicentis: </span><span class="fk">Habitabit lupus cum agno, </span><span class="ft"> id est, Saulus cum Anania.</span></p>
  </aside>

  <aside id="FN183">
    <p class="f"><a class="notebackref" href="#AC9_18"><span class="notemark">‡‡‡</span> 9:18</a> <span class="fk">Ceciderunt, </span><span class="ft"> etc. BEDA. Serpentis corpus squamis tegitur, etc., usque ad quod lumen recepit in mente. RAB. Quod cadunt squamæ, similitudo est interioris visionis renovatæ de legis velamine.</span></p>
  </aside>

  <aside id="FN184">
    <p class="f"><a class="notebackref" href="#AC9_20"><span class="notemark">§§§</span> 9:20</a> <span class="fk">Et continuo. </span><span class="ft"> Implet sermonem Domini dicentis: </span><span class="fk">Qui vult venire post me, abneget semetipsum</span><span class="ft"> Luc. 9., etc.</span></p>
  </aside>

  <aside id="FN185">
    <p class="f"><a class="notebackref" href="#AC9_21"><span class="notemark">*</span> 9:21</a> <span class="fk">Nonne. </span><span class="ft"> RAB. Exemplum dat non erubescendi, ubi potest veritas mutare sententias suas.</span></p>
  </aside>

  <aside id="FN186">
    <p class="f"><a class="notebackref" href="#AC9_24"><span class="notemark">†</span> 9:24</a> <span class="fk">Custodiebant. </span><span class="ft"> Non Judæi, sed cives cum rege suo Aretha, ut ipse scribit ad Galatas. Judæis enim concordabant Gentiles in persecutione Christianorum.</span></p>
  </aside>

  <aside id="FN187">
    <p class="f"><a class="notebackref" href="#AC9_26"><span class="notemark">‡</span> 9:26</a> <span class="fk">Cum autem venisset. </span><span class="ft"> Non quam cito baptizatus est: venit in Jerusalem ad apostolos, sed (sicut Galatis scribit) primo abiit in Arabiam, et inde reversus est Damascum; deinde post annos tres venit Jerusalem videre Petrum, etc. Deinde, ut Lucas testatur, venit in partes Syriæ et Ciliciæ.</span></p>
  </aside>

  <aside id="FN188">
    <p class="f"><a class="notebackref" href="#AC9_27"><span class="notemark">§</span> 9:27</a> <span class="fk">Barnabas. </span><span class="ft"> BEDA. Hic fuit Cyprius genere, Levites, qui pretium agri ad pedes apostolorum supra memoratur attulisse.</span></p>
  </aside>

  <aside id="FN189">
    <p class="f"><a class="notebackref" href="#AC9_29"><span class="notemark">**</span> 9:29</a> <span class="fk">Cum Græcis. </span><span class="ft"> Græci Judæi dicuntur, quod inter Græcos dispersione sunt nati.</span></p>
  </aside>

  <aside id="FN190">
    <p class="f"><a class="notebackref" href="#AC9_30"><span class="notemark">††</span> 9:30</a> <span class="fk">Cæsaream. </span><span class="ft"> Cæsarea Philippi civitas est Syriæ. Tharsus civitas est Ciliciæ.</span></p>
  </aside>

  <aside id="FN191">
    <p class="f"><a class="notebackref" href="#AC9_31"><span class="notemark">‡‡</span> 9:31</a> <span class="fk">Ecclesia. </span><span class="ft"> Talia, ut supra dictum est, in fine narrationum, et principio interseruntur sæpe, ad laudem apostolorum et ecclesiasticæ fidei. </span><span class="fk">Et consolatione. </span><span class="ft"> Consolatio in labore datur, unde patet quod Ecclesia tentabatur.</span></p>
  </aside>

  <aside id="FN192">
    <p class="f"><a class="notebackref" href="#AC9_33"><span class="notemark">§§</span> 9:33</a> <span class="fk">Nomine Æneam. </span><span class="ft"> RAB. Æneas signat genus humanum languens, etc., usque ad qui infirmatur voluptate carnis, et delectatione sæculi.</span></p>
  </aside>

  <aside id="FN193">
    <p class="f"><a class="notebackref" href="#AC9_34"><span class="notemark">***</span> 9:34</a> <span class="fk">Surge. </span><span class="ft"> Quem de paralysi curaverat, surgere et sternere sibi præcepit, insinuans ut qui fidem in corde perceperat, non solum torporem discutiat, sed etiam opera paret in quibus quiescat.</span></p>
  </aside>

  <aside id="FN194">
    <p class="f"><a class="notebackref" href="#AC9_35"><span class="notemark">†††</span> 9:35</a> <span class="fk">Lyddæ et Saronæ. </span><span class="ft"> Duæ civitates fuerunt conversæ ad Deum, ideo enim fiebant virtutes in eis.</span></p>
  </aside>

  <aside id="FN195">
    <p class="f"><a class="notebackref" href="#AC9_36"><span class="notemark">‡‡‡</span> 9:36</a> <span class="fk">Nomine Tabitha. </span><span class="ft"> RAB. Tabitha de Hebræo in Latinum </span><span class="fk">Dorcas</span><span class="ft"> transfertur, vel </span><span class="fk">Damula, </span><span class="ft"> ut in quisbusdam exemplaribus invenitur. </span><span class="fk">Dorcas. </span><span class="ft"> Allegorice: Dorcas est damula vel caprea: significat autem animam studio virtutis sublimem, sed hominum opinione contemptibilem. Interpretationem autem nominis Lucas ponens, mysterium inesse significat. Hæc animalia morantia in montibus, acute vident: unde ab acumine visus dorcades Græce vocantur. Sic meritis operum excelsi superius intendunt, et sibi circumspecte invigilant, simpliciter vivunt discreto gradu operis, quasi fissa ungula incedunt, verbum Dei assidua meditatione ruminant.</span></p>
  </aside>

  <aside id="FN196">
    <p class="f"><a class="notebackref" href="#AC9_39"><span class="notemark">§§§</span> 9:39</a> <span class="fk">In cœnaculo. </span><span class="ft"> RAB. In loco superiori ponitur, vel propter altitudinem meriti, vel propter sublimitatem miraculi, quod faciendum erat de ea.</span></p>
  </aside>

  <aside id="FN197">
    <p class="f"><a class="notebackref" href="#AC9_40"><span class="notemark">*</span> 9:40</a> <span class="fk">Ejectis. </span><span class="ft"> ID. Juxta exemplum Christi filiam archisynagogi principis resuscitantis hoc factum est, ad vitandam elationem, vel ne indigni signum viderent. </span><span class="fk">Aperuit. </span><span class="ft"> BEDA. Rectus est ordo resurgentium, ut prius oculos mentis aperiat, postea agnita voce Petri resedeat, lumen suæ circumspectionis amissum recipiat, ut ad doctrinam eorum qui adjuvant, vivat. </span><span class="fk">Aperuit oculos. </span><span class="ft"> Isti sunt tres gradus resuscitationis.</span></p>
  </aside>

  <aside id="FN198">
    <p class="f"><a class="notebackref" href="#AC9_41"><span class="notemark">†</span> 9:41</a> <span class="fk">Dans autem. </span><span class="ft"> Contacta manu Petri Tabitha resurgit, quia anima languens in peccatis, nullo melius ordine quam sanctorum exemplis convalescit.</span></p>
  </aside>

  <aside id="FN199">
    <p class="f"><a class="notebackref" href="#AC10_1"><span class="notemark">*</span> 10:1</a> <span class="fk">Vir autem, </span><span class="ft"> etc. RAB. Merito perfectionis et opere virili hic centurio dicitur vir, secundum illud: </span><span class="fk">Vir erat in terra Hus, nomine Job. </span><span class="fk">Cornelius. </span><span class="ft"> BEDA. Non virtutibus ad fidem, sed fide pertingebat ad virtutes. GREG. Cornelius, cujus eleemosynæ ante baptismum angelo testante, etc., usque ad in fide vero solidatur per opera.</span></p>
  </aside>

  <aside id="FN200">
    <p class="f"><a class="notebackref" href="#AC10_2"><span class="notemark">†</span> 10:2</a> <span class="fk">Religiosus, </span><span class="ft"> etc. RAB. Hæc omnia bono naturæ, etc., usque ad sine virili semine, id est, doctrina magistri concepisse credatur.</span></p>
  </aside>

  <aside id="FN201">
    <p class="f"><a class="notebackref" href="#AC10_3"><span class="notemark">‡</span> 10:3</a> <span class="fk">Is vidit. </span><span class="ft"> RAB. Non in nocte, non in somnis, quia Gentiles grosso sensu, etc., usque ad sicut prius in Petri et Joannis exemplo ostensum fuit. </span><span class="fk">Angelum Dei. </span><span class="ft"> ID. Non Satanæ. In hoc excusantur apostoli gentibus prædicantes et eas baptizantes: quomodo enim zelaretur ab homine quod manifestabatur ab angelo? </span><span class="fk">Intrœuntem, </span><span class="ft"> ad se forsitan, vocantem cum, et datur excusandi occasio Petro Judæis contra eum disceptantibus et dicentibus: </span><span class="fk">Cur introisti ad viros præputium habentes</span><span class="ft"> Act. 11., etc. </span><span class="fk">Corneli. </span><span class="ft"> Familiaritas ostenditur, qua nomen gentilis hominis notitiæ angelorum est insertum.</span></p>
  </aside>

  <aside id="FN202">
    <p class="f"><a class="notebackref" href="#AC10_5"><span class="notemark">§</span> 10:5</a> <span class="fk">Et nunc mitte viros, </span><span class="ft"> etc. RAB. Hic incipit retributio, ut qui misericors est misereatur tui Deus, quia: </span><span class="fk">Beati misericordes, quoniam misericordiam, </span><span class="ft"> etc. Matth. 5.. </span><span class="fk">Joppen. </span><span class="ft"> ID. Civitas est terræ promissionis mari Tyrrheno proxima, et in ipsius orientali littore sita, in quam Jonas descendens intravit navem, ut fugeret.</span></p>
  </aside>

  <aside id="FN203">
    <p class="f"><a class="notebackref" href="#AC10_6"><span class="notemark">**</span> 10:6</a> <span class="fk">Hospitatur, </span><span class="ft"> etc. Hospitatur Petrus in domo Simonis, id est, obedientis, qui est coriarius, quia doctor Ecclesiæ ibi libenter habitat, ubi sunt obedientes, qui castigant corpus et servituti subjiciunt, transgressi fluctus sæculi libertate mentis. Constantia enim fidei fluxam gloriam mundi et terrores contemnunt.</span></p>
  </aside>

  <aside id="FN204">
    <p class="f"><a class="notebackref" href="#AC10_7"><span class="notemark">††</span> 10:7</a> <span class="fk">Et cum discessisset. </span><span class="ft"> RAB. Non ait, cum evigilasset Cornelius, quia ei nec per somnium, nec in exstasi, sed manifeste angelus visus est. </span><span class="fk">Militem. </span><span class="ft"> ID. Non dicit domesticos metuentes Dominum, quia in principio dixerat eum religiosum fuisse, timentem Dominum cum omni domo sua.</span></p>
  </aside>

  <aside id="FN205">
    <p class="f"><a class="notebackref" href="#AC10_9"><span class="notemark">‡‡</span> 10:9</a> <span class="fk">Appropinquantibus, </span><span class="ft"> etc. Alia littera: </span><span class="fk">Apparentibus illis, </span><span class="ft"> scilicet qui a Cornelio missi sunt, id est, ita propinquantibus, ut videri possent a domo Simonis coriarii. RAB. Pro, </span><span class="fk">in superiora, </span><span class="ft"> alia littera habet, </span><span class="fk">in cœnaculum, </span><span class="ft"> et bene: quia gentilis populus est quasi superior domus: Synagoga vero est infra, quia mundo immersa. Dicens </span><span class="fk">in superiora, </span><span class="ft"> significavit Ecclesiam, relicta cupiditate terrenorum, conversationem in cœlis habituram. Sexta hora Petrus inter preces esurit, salutem utique mundi, quem Jesus sexta ætate sæculi quærere et salvare venit: quod indicavit cum eadem hora super puteum Samariæ sedit.</span></p>
  </aside>

  <aside id="FN206">
    <p class="f"><a class="notebackref" href="#AC10_10"><span class="notemark">§§</span> 10:10</a> <span class="fk">Cum esuriret. </span><span class="ft"> RAB. Salutem gentium compatiendo esurit, quæ nunc in visione ostenditur, quæ ideo sexta hora est visa, quia sexta ætate sæculi est facta.</span></p>
  </aside>

  <aside id="FN207">
    <p class="f"><a class="notebackref" href="#AC10_11"><span class="notemark">***</span> 10:11</a> <span class="fk">Cœlum apertum. </span><span class="ft"> BEDA. Apertio cœli revelatio est sacramentorum cœlestium proxime futura gentibus. Designat autem in hoc cœlos gentibus esse apertos, et introitum esse pandendum. </span><span class="fk">Vas quoddam. </span><span class="ft"> ID. Vas illud designat Ecclesiam, etc., usque ad per quos Ecclesia cœlesti dono imbuta sublimatur. </span><span class="fk">Linteum. </span><span class="ft"> Pro Ecclesia, pro candore sanctitatis, et mortificatione carnis. </span><span class="fk">De cœlo in terram. </span><span class="ft"> RAB. Inde monemur, ut ubi caput nostrum est et radix (cujus rami sumus) illuc penetret anchora spei nostræ.</span></p>
  </aside>

  <aside id="FN208">
    <p class="f"><a class="notebackref" href="#AC10_12"><span class="notemark">†††</span> 10:12</a> <span class="fk">Omnia quadrupedia. </span><span class="ft"> Omnes gentes credituræ et in unitatem corporis Christi assumendæ, ut omnes efficiantur membra ejus.</span></p>
  </aside>

  <aside id="FN209">
    <p class="f"><a class="notebackref" href="#AC10_13"><span class="notemark">‡‡‡</span> 10:13</a> <span class="fk">Occide. </span><span class="ft"> Munda, mortifica, et macta, ut hostias Deo facias, ut eruti de vetustate in novitatem transeant.</span></p>
  </aside>

  <aside id="FN210">
    <p class="f"><a class="notebackref" href="#AC10_14"><span class="notemark">§§§</span> 10:14</a> <span class="fk">Mundacavi, </span><span class="ft"> etc. BEDA. Qui manducat cibum foris positum in suum trajicit corpus. Præcepit ergo gentes per incredulitatem, foris positas, societati Ecclesiæ (quam Petrus significat) inseri. ID. Gentiles Petrus immundos putabat, etc., usque ad sed in sola Dei dilectione constringat.</span></p>
  </aside>

  <aside id="FN211">
    <p class="f"><a class="notebackref" href="#AC10_21"><span class="notemark">*</span> 10:21</a> <span class="fk">Descendens. </span><span class="ft"> BEDA. Descendere de tecto, et ad prædicandum ire jubetur, etc., </span><span class="fk">usque ad, Sanctorum vero conversatio est in cœlis</span><span class="ft"> Philipp. 3.. </span><span class="fk">Ecce ego, </span><span class="ft"> etc. Ostendit se scire adventum illorum, humilitatis etiam dans exemplum, dimittens circuitum verborum. </span><span class="fk">Quæ causa est, </span><span class="ft"> etc. Spiritus adesse milites dixit, et qua de causa venerant tacuit, quia ad conservandam humilitatem aliquando prophetiæ spiritus ex parte animum tangit, et ex parte non tangit.</span></p>
  </aside>

  <aside id="FN212">
    <p class="f"><a class="notebackref" href="#AC10_22"><span class="notemark">†</span> 10:22</a> <span class="fk">Responsum accepit. </span><span class="ft"> Eleemosynis et orationibus ejus per angelum respondit Dominus. </span><span class="fk">In domum. </span><span class="ft"> Per hoc suadent quia angelus jussit introire in domum ejus, quamvis gentilis esset.</span></p>
  </aside>

  <aside id="FN213">
    <p class="f"><a class="notebackref" href="#AC10_23"><span class="notemark">‡</span> 10:23</a> <span class="fk">Introducens, </span><span class="ft"> etc. Hic incipit communio apostolorum cum gentibus, quia descenderat ad eos, qui audierant ab angelo præceptum ut intrarent in domum gentilis, ideo gentiles hospitio recepit.</span></p>
  </aside>

  <aside id="FN214">
    <p class="f"><a class="notebackref" href="#AC10_24"><span class="notemark">§</span> 10:24</a> <span class="fk">Convocatis cognatis, </span><span class="ft"> etc. Duplex causa convocationis; proximitas cognationis, et amicitia.</span></p>
  </aside>

  <aside id="FN215">
    <p class="f"><a class="notebackref" href="#AC10_27"><span class="notemark">**</span> 10:27</a> <span class="fk">Et loquens, </span><span class="ft"> etc. BEDA. Communionem æqualitatis meruit sanctitas actionis, sicut in Ananiæ et Sapphiræ culpa zelus ultionis ejus aperuit potestatis.</span></p>
  </aside>

  <aside id="FN216">
    <p class="f"><a class="notebackref" href="#AC10_30"><span class="notemark">††</span> 10:30</a> <span class="fk">Et ecce vir, </span><span class="ft"> etc. Non dicit angelum, adeo alienus erat a fastu, et inquit: </span><span class="fk">Corneli, exaudita est oratio tua, et eleemosynæ tuæ in memoria habitæ sunt coram Deo. </span><span class="fk">In conspectu Dei. </span><span class="ft"> RAB. In Græco, </span><span class="fk">In conspectu Dei adsumus. </span><span class="ft"> Hoc recte dicitur ab eo qui Deo promptus erat obtemperare, credens eum ubique præsentem esse.</span></p>
  </aside>

  <aside id="FN217">
    <p class="f"><a class="notebackref" href="#AC10_34"><span class="notemark">‡‡</span> 10:34</a> <span class="fk">Non est personarum acceptor, </span><span class="ft"> etc. BEDA. Patet Deum non esse personarum acceptorem, etc., usque ad sed omnes credentes acciperent.</span></p>
  </aside>

  <aside id="FN218">
    <p class="f"><a class="notebackref" href="#AC10_37"><span class="notemark">§§</span> 10:37</a> <span class="fk">Vos scitis, </span><span class="ft"> etc. RAB. Sic legendum: Scitis Jesum ut prædicavit Joannes: Jesum a Nazareth, quomodo unxit eum, etc. Vel: hoc prædicavit Joannes, quod unxit eum, non quidem terreno more, sed spiritu et virtute signorum.</span></p>
  </aside>

  <aside id="FN219">
    <p class="f"><a class="notebackref" href="#AC10_38"><span class="notemark">***</span> 10:38</a> <span class="fk">Qui pertransiit, </span><span class="ft"> etc. In Græco additur, </span><span class="fk">per quadraginta dies, </span><span class="ft"> non quod quotidie cum illo manducarent et biberent, nam esset contrarium Joanni, qui octo dies interponit quibus eis visus non est, ut tertio manifestaretur, et totidem diebus jejunavit ante mortem, cibo indigens, quod manducavit post resurrectionem jam cibo non indigens. Jejunavit ante mortem, ut nos abstineremus a desideriis hujus sæculi. Manducavit, docens per hoc quod nobiscum est usque ad consummationem sæculi. Jejunium est in certamine, quia qui in agone est, ab omnibus se abstinet. Cibus est in spe pacis, quæ perfecta erit, cum mortale hoc induerit immortalitatem. Nos autem cum viam Domini carpimus, a vanitate sæculi jejunamus, et futura repromissione reficimur. RAB. Per quadraginta dies, non assidue, sed quibusdam vicibus in illo quadragenario dierum numero factis.</span></p>
  </aside>

  <aside id="FN220">
    <p class="f"><a class="notebackref" href="#AC10_41"><span class="notemark">†††</span> 10:41</a> <span class="fk">Et bibimus. </span><span class="ft"> BEDA. Hic exponit Petrus quod in Evangelio tacetur, post resurrectionem se bibisse cum Christo, nisi forte illic credamus indicatum, ubi ait: </span><span class="fk">Donec illud bibam vobiscum in regno Patris mei</span><span class="ft"> Matth. 26..</span></p>
  </aside>

  <aside id="FN221">
    <p class="f"><a class="notebackref" href="#AC10_45"><span class="notemark">‡‡‡</span> 10:45</a> <span class="fk">Spiritus. </span><span class="ft"> Spiritus, domum Dei est, inquantum eis datur qui per eum diligunt Deum; apud se autem Deus est, etiamsi nulli datur, Patri et Filio coæternus. Nec, quia illi dant, et ipse datur, minor est illis. Ita enim datur sicut donum Dei, ut seipsum det sicut Deus: </span><span class="fk">Spiritus enim ubi vult spirat</span><span class="ft"> Joan. 3..</span></p>
  </aside>

  <aside id="FN222">
    <p class="f"><a class="notebackref" href="#AC10_47"><span class="notemark">§§§</span> 10:47</a> <span class="fk">Nunquid aquam, </span><span class="ft"> etc. Quasi Deus quod majus est, prius dedit, et ordinem præposteravit, nunquid quod minus est, potest prohibere Vos venistis ad hoc ut testes sitis, ergo judicate.</span></p>
  </aside>

  <aside id="FN223">
    <p class="f"><a class="notebackref" href="#AC10_48"><span class="notemark">*</span> 10:48</a> <span class="fk">In nomine Christi. </span><span class="ft"> Cum sit regula Ecclesiæ, baptismum tradi in nomine Trinitatis. Lucas tamen testatur in nomine Jesu Christi illum dari. Quod Ambrosius solvens, dicit per unitatem nominis mysterium plenum fieri, quia qui Christum dicit, et Patrem a quo Filius, et Spiritum sanctum etiam designat: qui etiam Patrem dicit, et Filium et Spiritum paritet ostendit: et qui Spiritum nominat, Patrem a quo procedit Spiritus, et Filium, cujus etiam Spiritus est, nuncupat. Unde, ut rationi copuletur auctoritas, etiam in Spiritu baptizatur, secundum illud: </span><span class="fk">Vos autem baptizabimini in Spiritu sancto</span><span class="ft"> Act. 11., et Apostolus: </span><span class="fk">In uno Spiritu baptizati sumus</span><span class="ft"> I Cor. 12..</span></p>
  </aside>

  <aside id="FN224">
    <p class="f"><a class="notebackref" href="#AC11_6"><span class="notemark">*</span> 11:6</a> <span class="fk">Quadrupedia terræ, </span><span class="ft"> etc. RAB. Miror quosdam hoc interpretari super escis, etc., usque ad mysterium hujus visionis exposuit.</span></p>
  </aside>

  <aside id="FN225">
    <p class="f"><a class="notebackref" href="#AC11_18"><span class="notemark">†</span> 11:18</a> <span class="fk">Ergo et gentibus, </span><span class="ft"> etc. Hoc est quod in Job legitur: Ab Aquilone aurum veniet, et ad Deum formidolosa laudatio, quia prius frigido gentium in pectore splendor fidei exortus est, et pro eadem inopinata fide, Judæa Deum tremendo glorificat.</span></p>
  </aside>

  <aside id="FN226">
    <p class="f"><a class="notebackref" href="#AC11_19"><span class="notemark">‡</span> 11:19</a> <span class="fk">Et illi quidem, </span><span class="ft"> etc. Revertitur ad id quod dixerat: igitur qui </span><span class="fk">dispersi erant, pertransibant evangelizantes verbum. </span><span class="ft"> Interserta est autem narratio de Philippo, Petro, Joanne, Paulo.</span></p>
  </aside>

  <aside id="FN227">
    <p class="f"><a class="notebackref" href="#AC11_20"><span class="notemark">§</span> 11:20</a> <span class="fk">Erant autem quidam. </span><span class="ft"> RAB. Non de illis qui fuerant dispersi ab Jerusalem, sed, etc., usque ad inter Græcos conversati sunt in dispersione.</span></p>
  </aside>

  <aside id="FN228">
    <p class="f"><a class="notebackref" href="#AC11_21"><span class="notemark">**</span> 11:21</a> <span class="fk">Multusque numerus. </span><span class="ft"> BEDA. Jam post revelationem evangelicæ syndonis (in qua sancta animalia superna spe quiescerent) cœpit Ecclesia crescere, cum per exteras provincias, insulas et civitates non solum Judæis, sed etiam gentibus Evangelium prædicatur.</span></p>
  </aside>

  <aside id="FN229">
    <p class="f"><a class="notebackref" href="#AC11_22"><span class="notemark">††</span> 11:22</a> <span class="fk">Et miserunt Barnabam. </span><span class="ft"> RAB. Barnabas virilis in bonitate. Barnabas sæpe in hoc libro laudatur, ne ob indignitatem meriti apostolatu caruisse credatur, qui postea ab apostolis gentium apostolus est ordinatus.</span></p>
  </aside>

  <aside id="FN230">
    <p class="f"><a class="notebackref" href="#AC11_23"><span class="notemark">‡‡</span> 11:23</a> <span class="fk">Et hortabatur, </span><span class="ft"> etc. Nihil mutavit vel addidit, sed perseverantiam docuit, quia vera et plena fides erat in eis.</span></p>
  </aside>

  <aside id="FN231">
    <p class="f"><a class="notebackref" href="#AC11_25"><span class="notemark">§§</span> 11:25</a> <span class="fk">Tarsum. </span><span class="ft"> Dictum est enim superius quod fratres deduxerunt eum nocte Cæsaræam et dimiserunt Tarsum. </span><span class="fk">Ut quæreret Saulum. </span><span class="ft"> Ecce bonitas Barnabæ, qui non solus præsumit docere plebem, sed apostolatus quærit consortem.</span></p>
  </aside>

  <aside id="FN232">
    <p class="f"><a class="notebackref" href="#AC11_26"><span class="notemark">***</span> 11:26</a> <span class="fk">Discipuli, Christiani. In his, </span><span class="ft"> etc. Videntur discipuli in hoc non servasse mandatum Dei dicentis: </span><span class="fk">Nolite solliciti esse de crastino</span><span class="ft"> Matth. 6.. Sed constat non hoc eum improbare, si quis humano more ista procuret, sed non pro eis Deo militet, ut in opere suo non regnum Dei, sed temporalia intueatur. Ad hanc ergo regulam hoc præceptum redigitur, ut in horum provisione regnum Dei attendamus: sed in militia Dei ista non cogitemus. </span><span class="fk">Prophetæ. </span><span class="ft"> RAB. De quibus dictum est: </span><span class="fk">Et prophetabunt filii vestri</span><span class="ft"> Jœl. 2.. Laus est Antiochiæ quo multi perfecti conveniebant.</span></p>
  </aside>

  <aside id="FN233">
    <p class="f"><a class="notebackref" href="#AC12_4"><span class="notemark">*</span> 12:4</a> <span class="fk">Quatuor quaternionibus. </span><span class="ft"> Quaternio dicitur princeps quatuor militum. Sicut enim centurio centum, ita quaternio quatuor sub se milites habet. </span><span class="fk">Volens, </span><span class="ft"> etc. RAB. Amplior enim gratia esset, si ipsi eum occiderent Judæi, quia princeps erat, non ipse Herodes, sicut et Jacobus.</span></p>
  </aside>

  <aside id="FN234">
    <p class="f"><a class="notebackref" href="#AC12_6"><span class="notemark">†</span> 12:6</a> <span class="fk">Milites, vinctus, </span><span class="ft"> etc. RAB. Quatuor difficultates cumulant custodiam: milites, catenæ carcer, custodes.</span></p>
  </aside>

  <aside id="FN235">
    <p class="f"><a class="notebackref" href="#AC12_7"><span class="notemark">‡</span> 12:7</a> <span class="fk">Lumen. </span><span class="ft"> Signum præsentiæ angeli Dei cujus præsentia soli Petro lumen præbebat, nec aliis refulgebat. </span><span class="fk">Percussoque. </span><span class="ft"> RAB. Tactum corporalem, corpore ex ære sumpto, potuit habere angelus.</span></p>
  </aside>

  <aside id="FN236">
    <p class="f"><a class="notebackref" href="#AC12_11"><span class="notemark">§</span> 12:11</a> <span class="fk">Ad se reversus. </span><span class="ft"> A culmine contemplationis ad hoc reversus est, quod in intellectu communi prius fuit.</span></p>
  </aside>

  <aside id="FN237">
    <p class="f"><a class="notebackref" href="#AC12_13"><span class="notemark">**</span> 12:13</a> <span class="fk">Processit puella, </span><span class="ft"> etc. Et Dominum de tumulo egressum prima omnium mulier discipulis nuntiavit, ut ubi abundavit delictum, superabundaret et gratia.</span></p>
  </aside>

  <aside id="FN238">
    <p class="f"><a class="notebackref" href="#AC12_15"><span class="notemark">††</span> 12:15</a> <span class="fk">Angelus ejus est. </span><span class="ft"> HIER. Magna dignitas animarum: ut unaquæque ab ortu nativitatis habeat angelum in custodiam sui delegatum. ID. Quod autem unusquisque nostrum habeat angelos, etc., usque ad isti sunt qui ascendunt et descendunt super Filium hominis.</span></p>
  </aside>

  <aside id="FN239">
    <p class="f"><a class="notebackref" href="#AC12_17"><span class="notemark">‡‡</span> 12:17</a> <span class="fk">Tacerent, </span><span class="ft"> etc. Donec narraret virtutem: vel tacere jubet, ne clamore gaudentium adventus ejus in civitate cognoscatur.</span></p>
  </aside>

  <aside id="FN240">
    <p class="f"><a class="notebackref" href="#AC12_23"><span class="notemark">§§</span> 12:23</a> <span class="fk">Confestim, </span><span class="ft"> etc. Dum impietatem illicitæ adulationis non exhorreret, respiciens paulo post imminentem et insistentem capiti suo vidit angelum, eumque sensit continuo exitii sui ministrum, quem prius noverat provisorem bonorum. Inde continuis septem diebus ventris dolore cruciatus, vitam violenter abrupit.</span></p>
  </aside>

  <aside id="FN241">
    <p class="f"><a class="notebackref" href="#AC13_1"><span class="notemark">*</span> 13:1</a> <span class="fk">Erant autem in Ecclesia, </span><span class="ft"> etc. Iidem erant prophetæ et doctores. Vel, alii eorum prophetæ, alii doctores fuerunt. </span><span class="fk">Niger. </span><span class="ft"> RAB. A colore, si Latinum est. Vel, </span><span class="fk">ascendens</span><span class="ft"> interpretatur, si Hebræum.</span></p>
  </aside>

  <aside id="FN242">
    <p class="f"><a class="notebackref" href="#AC13_4"><span class="notemark">†</span> 13:4</a> <span class="fk">Missi a Spiritu sancto. </span><span class="ft"> RAB. Ab hominibus dimissi, mox a Spiritu sancto mittuntur ad Seleuciam. Dux itineri eorum fuit, qui eos separavit a cæteris. </span><span class="fk">Abierunt Seleuciam. </span><span class="ft"> ID. In quibusdam exemplaribus invenitur: </span><span class="fk">Abierunt Seleuciam, quæ est Salamina; </span><span class="ft"> duo autem sunt nomina unius civitatis.</span></p>
  </aside>

  <aside id="FN243">
    <p class="f"><a class="notebackref" href="#AC13_7"><span class="notemark">‡</span> 13:7</a> <span class="fk">Sergio Paulo. </span><span class="ft"> Duo unius nomina sunt, Sergius et Paulus.</span></p>
  </aside>

  <aside id="FN244">
    <p class="f"><a class="notebackref" href="#AC13_8"><span class="notemark">§</span> 13:8</a> <span class="fk">Elymas. </span><span class="ft"> RAB. Elymas, secundum quosdam interpretatur, </span><span class="fk">Dei mei mensura, </span><span class="ft"> vel </span><span class="fk">Magus, </span><span class="ft"> et ideo resistebat. </span><span class="fk">Avertere. </span><span class="ft"> ID. Eum qui incœperat converti, a fide ad transgressionem volebat convertere juxta nomen suum.</span></p>
  </aside>

  <aside id="FN245">
    <p class="f"><a class="notebackref" href="#AC13_9"><span class="notemark">**</span> 13:9</a> <span class="fk">Saulus. </span><span class="ft"> ID. Saulus interpretatur </span><span class="fk">Tentatio respicientis, </span><span class="ft"> vel </span><span class="fk">securitas, </span><span class="ft"> vel </span><span class="fk">mirabilis. </span><span class="fk">Qui et Paulus. </span><span class="ft"> BEDA. A Sergio Paulo proconsule (quem fidei subegit) sortitus est nomen Pauli. Apte gentium apostolus de gentili nomen sortitur. RAB. A Sergio Paulo dictus est apostolus, Paulus, e c., </span><span class="fk">usque ad, Ego sum minimus apostolorum</span><span class="ft"> I Cor. 15..</span></p>
  </aside>

  <aside id="FN246">
    <p class="f"><a class="notebackref" href="#AC13_11"><span class="notemark">††</span> 13:11</a> <span class="fk">Et nunc, </span><span class="ft"> etc. </span><span class="fk">Eris cæcus, </span><span class="ft"> etc. Oportuit Paulum miracula agere ad consummationem apostolatus, quem diu contra stimulos calcitrantem Dominus elegerat.</span></p>
  </aside>

  <aside id="FN247">
    <p class="f"><a class="notebackref" href="#AC13_14"><span class="notemark">‡‡</span> 13:14</a> <span class="fk">Antiochiam Pisidiæ. </span><span class="ft"> RAB. Ad differentiam alterius Antiochiæ, ut creditur; sed a multis eadem esse putatur. </span><span class="fk">Sederunt. </span><span class="ft"> ID. Quasi audituri legem, non prædicaturi. Ecce exemplum humilitatis.</span></p>
  </aside>

  <aside id="FN248">
    <p class="f"><a class="notebackref" href="#AC13_19"><span class="notemark">§§</span> 13:19</a> <span class="fk">Terra Chanaan, </span><span class="ft"> etc. RAB. Id est promissionis, quæ ideo (ut plerisque videtur) Isræli est data, etc., usque ad et ideo maledici meruit.</span></p>
  </aside>

  <aside id="FN249">
    <p class="f"><a class="notebackref" href="#AC13_20"><span class="notemark">***</span> 13:20</a> <span class="fk">Dedit, </span><span class="ft"> etc. Tempus judicum transit ad probandam patientiam Dei.</span></p>
  </aside>

  <aside id="FN250">
    <p class="f"><a class="notebackref" href="#AC13_26"><span class="notemark">†††</span> 13:26</a> <span class="fk">Vobis. </span><span class="ft"> RAB. Judæis. </span><span class="fk">Non veni nisi ad oves quæ perierunt domus Isræl</span><span class="ft"> Matth. 15.. Vel vobis, qui estis dispersi, quia (ut sequitur) habitatores Jerusalem repulerunt illud.</span></p>
  </aside>

  <aside id="FN251">
    <p class="f"><a class="notebackref" href="#AC13_27"><span class="notemark">‡‡‡</span> 13:27</a> <span class="fk">Judicantes. </span><span class="ft"> ID. Jesum esse reum mortis. Vel, judicantes voces prophetarum, id est non credentes: qui enim detrahit fratri, detrahit legi, et judicat legem, quanto magis Christo detrahentes? </span><span class="fk">Sancta David fidelia. </span><span class="ft"> BEDA. Isaias Novi Testamenti mysteria prægustans, ait: </span><span class="fk">Constituam vobis </span><span class="fk">testamentum æternum sancta David fidelia. </span><span class="ft"> In Hebræo: </span><span class="fk">Et feriam vobiscum pactum sempiternum misericordias David fideles. </span></p>
  </aside>

  <aside id="FN252">
    <p class="f"><a class="notebackref" href="#AC13_35"><span class="notemark">§§§</span> 13:35</a> <span class="fk">Non dabis, </span><span class="ft"> etc. ID. Post resurrectionem non moritur, mors illi ultra non dominabitur, et ideo dicit sancta fidelia, id est incorrupta et æternaliter permansura.</span></p>
  </aside>

  <aside id="FN253">
    <p class="f"><a class="notebackref" href="#AC13_41"><span class="notemark">*</span> 13:41</a> <span class="fk">Videte contemptores. </span><span class="ft"> In Græco: Audite contemptores, et respicite et disperdimini. </span><span class="fk">Admiramini. </span><span class="ft"> RAB. Sic junge: </span><span class="fk">Admiramini et dispergimini</span><span class="ft"> ab Assyriis et Chaldæis, novissime a Romanis, quia opus operor utriusque vindictæ. </span><span class="fk">Non credetis, </span><span class="ft"> etc. Vel propter utriusque vindictæ magnitudinem, non credere dicuntur donec completæ fuerint.</span></p>
  </aside>

  <aside id="FN254">
    <p class="f"><a class="notebackref" href="#AC13_43"><span class="notemark">†</span> 13:43</a> <span class="fk">Et colentium. </span><span class="ft"> ID. Bene legitur </span><span class="fk">colentium Deum, </span><span class="ft"> sicut in Græco habetur. Significat autem eos qui natura gentiles erant, sed religione Judæi, Græce vocati proselyti.</span></p>
  </aside>

  <aside id="FN255">
    <p class="f"><a class="notebackref" href="#AC13_46"><span class="notemark">‡</span> 13:46</a> <span class="fk">Primum. </span><span class="ft"> ID. Primo filiam principis curare venit Jesus, sed mulier fluxum sanguinis patiens præripuit sanitatem. </span><span class="fk">Æternæ vitæ. </span><span class="ft"> Non quia scirent vitam æternam esse quam respuebant, sed ex suo sensu et fide sua locuti sunt apostoli.</span></p>
  </aside>

  <aside id="FN256">
    <p class="f"><a class="notebackref" href="#AC13_47"><span class="notemark">§</span> 13:47</a> <span class="fk">Sic enim, </span><span class="ft"> etc. ID. Prophetia est præceptum immobile nobis: primum dicitur, deinde infertur Prophetæ testimonium ad personam Patris loquentis ad Filium. </span><span class="fk">Posui te. </span><span class="ft"> Non ait, </span><span class="fk">Posui vos, </span><span class="ft"> quia quod Christo dicitur, hoc ad apostolos, qui membra ejus sunt, pertinet. </span><span class="fk">Posui te in lumen gentibus. </span><span class="ft"> BEDA. Hoc dictum est specialiter Christo, et tamen idem sibi dictum esse arbitrantur apostoli, quia membra ipsius sunt: sicut propter ejusdem corporis unionem dictum est, </span><span class="fk">Saule, Saule, quid me persequeris? </span><span class="ft"> etc.</span></p>
  </aside>

  <aside id="FN257">
    <p class="f"><a class="notebackref" href="#AC13_48"><span class="notemark">**</span> 13:48</a> <span class="fk">Præordinati. </span><span class="ft"> Ordo hic est, ut post labores præsentes et mortificationem carnis, vita sequatur.</span></p>
  </aside>

  <aside id="FN258">
    <p class="f"><a class="notebackref" href="#AC13_50"><span class="notemark">††</span> 13:50</a> <span class="fk">Religiosas mulieres. </span><span class="ft"> RAB. Sive de Judæis qui legis religionem servabant, sive de gentibus religionem salvare incipientes.</span></p>
  </aside>

  <aside id="FN259">
    <p class="f"><a class="notebackref" href="#AC13_51"><span class="notemark">‡‡</span> 13:51</a> <span class="fk">Excusso pulvere, </span><span class="ft"> etc. Secundum præceptum Evangelii, excutitur pulvis in testimonium quod inanem fecerunt laborem. RAB. Merito excutitur pulvis, quia in judicio sic a Christo ejicientur, sicut </span><span class="fk">pulvis quem projicit ventus a facie terræ</span><span class="ft"> Psal. 1.. Si vero apostolos reciperent, pedes suos, id est sensus, a pulvere, id est vitiis, solverent.</span></p>
  </aside>

  <aside id="FN260">
    <p class="f"><a class="notebackref" href="#AC14_6"><span class="notemark">*</span> 14:6</a> <span class="fk">Confugerunt. </span><span class="ft"> RAB. Fuga apostolorum non plus fuit ex timore, quam amore verbi Dei. </span><span class="fk">Et universam, </span><span class="ft"> etc. Quod in Græco sequitur: </span><span class="fk">Deus autem pacem fecit, </span><span class="ft"> quidam Latini codices minus habent.</span></p>
  </aside>

  <aside id="FN261">
    <p class="f"><a class="notebackref" href="#AC14_10"><span class="notemark">†</span> 14:10</a> <span class="fk">Levaverunt. </span><span class="ft"> RAB. In hoc notatur petulantia. Vel, altior erat sententia quam sua lingua barbara et unius Dei ignara.</span></p>
  </aside>

  <aside id="FN262">
    <p class="f"><a class="notebackref" href="#AC14_12"><span class="notemark">‡</span> 14:12</a> <span class="fk">Coronas. </span><span class="ft"> ID. Ut faciem templi juxta ritum gentium ornaret, vel eis (quasi diis immolaturus) imponeret. Mos erat gentilium: ut deorum suorum honori sacrificantes sumerent coronas, victimis simul coronatis.</span></p>
  </aside>

  <aside id="FN263">
    <p class="f"><a class="notebackref" href="#AC14_16"><span class="notemark">§</span> 14:16</a> <span class="fk">Implens cibo, </span><span class="ft"> etc. ID. De carnalibus loquitur, quia lætitia est de cibis et vino quod lætificat cor hominis.</span></p>
  </aside>

  <aside id="FN264">
    <p class="f"><a class="notebackref" href="#AC14_18"><span class="notemark">**</span> 14:18</a> <span class="fk">Traxerunt. </span><span class="ft"> ID. Ad lapidandum sicut cadaver, de hoc ipse ad Corinthios: </span><span class="fk">Semel lapidatus sum</span><span class="ft"> II Cor. 11., etc.</span></p>
  </aside>

  <aside id="FN265">
    <p class="f"><a class="notebackref" href="#AC14_21"><span class="notemark">††</span> 14:21</a> <span class="fk">Ut permanerent in fide. </span><span class="ft"> ID. Contra multas tribulationes: quia multitudo tribulationum fidei poscit perseverantiam. </span><span class="fk">Quoniam per multas tribulationes. </span><span class="ft"> Labor præmittitur, dehinc regni introitus prædicatur, quia spes præmii solatium est laboris.</span></p>
  </aside>

  <aside id="FN266">
    <p class="f"><a class="notebackref" href="#AC15_2"><span class="notemark">*</span> 15:2</a> <span class="fk">Seditione. </span><span class="ft"> A Paulo et Barnaba, contra illos, qui hæc dicebant. </span><span class="fk">Statuerunt. </span><span class="ft"> RAB. Scilicet hi qui descenderant de Judæa, etc., usque ad ad fidem venisse probatur.</span></p>
  </aside>

  <aside id="FN267">
    <p class="f"><a class="notebackref" href="#AC15_6"><span class="notemark">†</span> 15:6</a> <span class="fk">Conveneruntque apostoli. </span><span class="ft"> ID. Hic datur exemplum faciendi conventus, ad discernenda ea quæ fidei sunt necessaria.</span></p>
  </aside>

  <aside id="FN268">
    <p class="f"><a class="notebackref" href="#AC15_7"><span class="notemark">‡</span> 15:7</a> <span class="fk">Per os meum. </span><span class="ft"> ID. Non alterius ex apostolis, quasi dicat: Qui primus prædicavi gentibus, primus ab eis jugum legis excutiam. Nam eunucho nullus apostolorum prædicavit: sed Philippus diaconus, et gratuito impletus est dono.</span></p>
  </aside>

  <aside id="FN269">
    <p class="f"><a class="notebackref" href="#AC15_9"><span class="notemark">§</span> 15:9</a> <span class="fk">Fide purificans. </span><span class="ft"> CHRYS. A sola fide, inquit, illa assecuti sunt, et non operibus vel circumcisione. Etenim hæc non dicunt solum pro gentibus rationem reddentes, sed etiam illos a lege abducere cupientes: verum jam hoc nondum dicunt.</span></p>
  </aside>

  <aside id="FN270">
    <p class="f"><a class="notebackref" href="#AC15_12"><span class="notemark">**</span> 15:12</a> <span class="fk">Tacuit autem omnis multitudo. </span><span class="ft"> Notandus ordo loquendi vel loquentium, quia singulis loquentibus tacent, primum Petro.</span></p>
  </aside>

  <aside id="FN271">
    <p class="f"><a class="notebackref" href="#AC15_13"><span class="notemark">††</span> 15:13</a> <span class="fk">Et postquam, </span><span class="ft"> etc. CHRYS. Hic erat episcopus Ecclesiæ Hierosolymitanæ, etc., usque ad ubi scilicet et finem imponit operibus.</span></p>
  </aside>

  <aside id="FN272">
    <p class="f"><a class="notebackref" href="#AC15_16"><span class="notemark">‡‡</span> 15:16</a> <span class="fk">Revertar et reædificabo, </span><span class="ft"> etc. Revertar ad gentes, quas prius dixerat ingredi vias suas, cui sensui firmando Jacobus testimonium intulit. Hoc aperte testimonium concordat verbis Simonis. RAB. Umbra legis, quæ traditionibus Pharisæorum corrupta, Domino revelante, id est Domino in carne apparente, per gratiam est erecta, ut non tantum Judæi, sed etiam gentes nomen ejus requirant.</span></p>
  </aside>

  <aside id="FN273">
    <p class="f"><a class="notebackref" href="#AC15_17"><span class="notemark">§§</span> 15:17</a> <span class="fk">Super quas invocatum. </span><span class="ft"> ID. Secundum illud: </span><span class="fk">Invocabunt sacerdotes nomen meum super filios Isræl</span><span class="ft"> Num. 6.; et alibi: </span><span class="fk">Moyses et Aaron sacerdotibus ejus</span><span class="ft"> Psal. 98., etc. </span><span class="fk">Invocatum est. </span><span class="ft"> Pro futuro, more prophetico.</span></p>
  </aside>

  <aside id="FN274">
    <p class="f"><a class="notebackref" href="#AC15_19"><span class="notemark">***</span> 15:19</a> <span class="fk">Ego judico. </span><span class="ft"> RAB. Recte judicandum erat, quod trium testimonio firmatur, duorum apostolorum et prophetarum.</span></p>
  </aside>

  <aside id="FN275">
    <p class="f"><a class="notebackref" href="#AC15_20"><span class="notemark">†††</span> 15:20</a> <span class="fk">Et suffocatis. </span><span class="ft"> Suffocatum est morticinum, de quo Ezechiel dicit: </span><span class="fk">Omne morticinum et captum a bestia de avibus et pecoribus, sacerdotes non comedant</span><span class="ft"> Ezech. 4.. Hoc præceptum convenit servare illis, qui uncti sunt oleo spirituali, ne comedant illud, cujus sanguis non est effusus, quod epistola apostolorum servandum decrevit. </span><span class="fk">Et sanguine. </span><span class="ft"> RAB. Effusione humani sanguinis, etc., usque ad sed ut casti sint et abstineant.</span></p>
  </aside>

  <aside id="FN276">
    <p class="f"><a class="notebackref" href="#AC15_22"><span class="notemark">‡‡‡</span> 15:22</a> <span class="fk">Tunc placuit. </span><span class="ft"> ID. Dicente Petro narrantibus Barnaba et Paulo, judicante Jacobo Jerosolymorum episcopo, merito placuit sententia. </span><span class="fk">Placuit mittere Antiochiam. </span><span class="ft"> Missi a Christo legati suos possunt mittere legatos.</span></p>
  </aside>

  <aside id="FN277">
    <p class="f"><a class="notebackref" href="#AC15_23"><span class="notemark">§§§</span> 15:23</a> <span class="fk">Apostoli et seniores. </span><span class="ft"> Apostolorum communis titulus præponitur, ne aliqua dissensionis relinquatur occasio. </span><span class="fk">Fratribus ex gentibus. </span><span class="ft"> RAB. Primum styli beneficium est, quod apostoli gentiles vocant fratres, id est unius Dei filios. </span><span class="fk">Salutem. </span><span class="ft"> Eclipsis, quia latitudine charitatis omne verbum angustius est, et ideo nullum verbum ponitur, ut omnia simul bona eis velle intelligantur.</span></p>
  </aside>

  <aside id="FN278">
    <p class="f"><a class="notebackref" href="#AC15_24"><span class="notemark">*</span> 15:24</a> <span class="fk">Evertentes animas. </span><span class="ft"> In Græco: </span><span class="fk">Evertentes animas vestras, dicentes: Circumcidi oportet, et observare legem quibus non mandavimus. </span></p>
  </aside>

  <aside id="FN279">
    <p class="f"><a class="notebackref" href="#AC15_28"><span class="notemark">†</span> 15:28</a> <span class="fk">Visum est. </span><span class="ft"> Id est placuit. </span><span class="fk">Spiritui sancto. </span><span class="ft"> Qui arbiter suæ potestatis, ubi vult spirat, et quæ vult loquitur. </span><span class="fk">Spiritui sancto. </span><span class="ft"> RAB. Et nobis humano quidem sensu, sed sano. </span><span class="fk">Et nobis. </span><span class="ft"> Non tamen solum voluntate nostra, sed instinctu ejusdem Spiritus. </span><span class="fk">Quam hæc necessaria. </span><span class="ft"> RAB. Hæc necessaria sunt sine quibus non est salus, sed circumcisio necessaria non est: verum ea quæ vobis fieri non vultis, alii ne faciatis.</span></p>
  </aside>

  <aside id="FN280">
    <p class="f"><a class="notebackref" href="#AC15_29"><span class="notemark">‡</span> 15:29</a> <span class="fk">Ut abstineatis vos, </span><span class="ft"> etc. TERT. Propterea igitur quoniam utraque species, etc., usque ad quorum munditia magis ad Deum pertinet, quam intestinorum.</span></p>
  </aside>

  <aside id="FN281">
    <p class="f"><a class="notebackref" href="#AC15_34"><span class="notemark">§</span> 15:34</a> <span class="fk">Visum est autem</span><span class="ft"> RAB. Materia est futuri sermonis: </span><span class="fk">Solus autem Judas abiit Jerusalem. </span></p>
  </aside>

  <aside id="FN282">
    <p class="f"><a class="notebackref" href="#AC15_39"><span class="notemark">**</span> 15:39</a> <span class="fk">Dissensio. </span><span class="ft"> Non in hoc delinquebant, quia non omnis commotio est peccatum, sed irrationabilis, et quæ juste non fit. </span><span class="fk">Assumpto Marco. </span><span class="ft"> Hic erat affinitatis vinculo conjunctus Barnabæ, unde et leguntur fuisse consobrini. Barnabas a Paulo dimissus, patriam insulam repetiit, et nihilominus opus Evangelii sibi injunctum exercuit.</span></p>
  </aside>

  <aside id="FN283">
    <p class="f"><a class="notebackref" href="#AC15_40"><span class="notemark">††</span> 15:40</a> <span class="fk">Electo Sila. </span><span class="ft"> RAB. Ad hoc remanere eum fecit Dominus, juxta illud: </span><span class="fk">Visum est autem Silæ ibi remanere, </span><span class="ft"> ut Paulo cooperaretur sicut Marcus Barnabæ. Fuit enim in hoc divinum consilium.</span></p>
  </aside>

  <aside id="FN284">
    <p class="f"><a class="notebackref" href="#AC16_1"><span class="notemark">*</span> 16:1</a> <span class="fk">Viduæ filius. </span><span class="ft"> RAB. Vel Judææ. Eam vero fuisse genere Judæam, apparet ex hoc quod ait </span><span class="fk">patre gentili</span><span class="ft"> fuisse oriundum.</span></p>
  </aside>

  <aside id="FN285">
    <p class="f"><a class="notebackref" href="#AC16_3"><span class="notemark">†</span> 16:3</a> <span class="fk">Et circumcidit. </span><span class="ft"> ID. Timotheum circumcidit pro scandalo Judæorum, ne legem Moysi videretur damnare, sed eam quasi non necessariam gentibus non imponere. Titum non circumcidit, ne occasionem circumcidendi acciperent gentes ab eo. Et quod est quod dicit: </span><span class="fk">Sed propter subintroductos fratres falsos, </span><span class="ft"> etc.</span></p>
  </aside>

  <aside id="FN286">
    <p class="f"><a class="notebackref" href="#AC16_4"><span class="notemark">‡</span> 16:4</a> <span class="fk">Custodire dogmata, quæ erant. </span><span class="ft"> ID. Non prædicabant quod ipsi fecerant, sed id quod propter voluntatem Dei apostoli decreverant. Et est exemplum recte docendi etiam quod non feceris. In figura hujus facti feminalibus induebantur sacerdotes, velut seminaturi opus non autem tanquam facturi.</span></p>
  </aside>

  <aside id="FN287">
    <p class="f"><a class="notebackref" href="#AC16_5"><span class="notemark">§</span> 16:5</a> <span class="fk">Et ecclesiæ quidem, </span><span class="ft"> etc. ID. Hoc es superioribus capitulis sæpius expositum, cum diximus hujusmodi sententia superiorem claudi narrationem, et initium fieri sequentis.</span></p>
  </aside>

  <aside id="FN288">
    <p class="f"><a class="notebackref" href="#AC16_7"><span class="notemark">**</span> 16:7</a> <span class="fk">Tentabant ire. </span><span class="ft"> ID. Permittuntur apostoli velle, sed non ire, etc., usque ad Lucas in Bithynia, etc.</span></p>
  </aside>

  <aside id="FN289">
    <p class="f"><a class="notebackref" href="#AC16_9"><span class="notemark">††</span> 16:9</a> <span class="fk">Vir Macedo. </span><span class="ft"> Angelus illius gentis assimilatus viro Macedoni, proprietate linguæ, vel forma speciali, vel judicio verbi. </span><span class="fk">Adjuva nos. </span><span class="ft"> RAB. Hoc ex persona hominis dictum, non enim angeli humano auxilio indigent. Vel hoc dicit angelus propter illos quibus præsidet, ut baptizentur et salvi fiant. </span><span class="fk">Adjuva nos. </span><span class="ft"> Ostendit Macedones vel angelos a Deo inspirari, vel aliquos doctores cœpisse doceri.</span></p>
  </aside>

  <aside id="FN290">
    <p class="f"><a class="notebackref" href="#AC16_11"><span class="notemark">‡‡</span> 16:11</a> <span class="fk">Samothraciam. </span><span class="ft"> Thracia, Neapolis et Philippi, civitates sunt.</span></p>
  </aside>

  <aside id="FN291">
    <p class="f"><a class="notebackref" href="#AC16_12"><span class="notemark">§§</span> 16:12</a> <span class="fk">Aliquot, conferentes. </span><span class="ft"> In quibusdam libris invenitur: Conferentes verbum Domini die sabbati.</span></p>
  </aside>

  <aside id="FN292">
    <p class="f"><a class="notebackref" href="#AC16_14"><span class="notemark">***</span> 16:14</a> <span class="fk">Purpuraria. </span><span class="ft"> Regina induta regali purpura vel purpuræ textrix, vel purpuram vendens, significat Ecclesiam quæ purpuram vendit, dum sanguinem pro Christo fundit, ut vita mercari possit. Purpura recte sanguinem colore et natura designat, quia de sanguine conchyliorum est confecta. Lydda apostolum, cum sociis suis domum intrare cœgit: quia repulsam prædicationem a Judæis Ecclesia devoto corde suscepit.</span></p>
  </aside>

  <aside id="FN293">
    <p class="f"><a class="notebackref" href="#AC16_15"><span class="notemark">†††</span> 16:15</a> <span class="fk">Cœgit nos. </span><span class="ft"> RAB. Hic datur exemplum vel duo exempla dantur: unum hospites cogendi, alterum ad nuper conversos intrandi.</span></p>
  </aside>

  <aside id="FN294">
    <p class="f"><a class="notebackref" href="#AC16_17"><span class="notemark">‡‡‡</span> 16:17</a> <span class="fk">Subsecuta Paulum. </span><span class="ft"> ID. Quamvis obviasset, non in facie, sed post eos clamat femina, servans pudicitiam.</span></p>
  </aside>

  <aside id="FN295">
    <p class="f"><a class="notebackref" href="#AC16_23"><span class="notemark">§§§</span> 16:23</a> <span class="fk">Miserunt eos in carcerem. </span><span class="ft"> ID. Per hoc major virtus est liberantis. Ad idem spectat et quod sequitur: </span><span class="fk">Misit in interiorem carcerem, et pedes eorum strinxit ligno. </span></p>
  </aside>

  <aside id="FN296">
    <p class="f"><a class="notebackref" href="#AC16_25"><span class="notemark">*</span> 16:25</a> <span class="fk">Media autem nocte, </span><span class="ft"> etc. Orandum est media nocte et in periculis servanda diligentia orationis.</span></p>
  </aside>

  <aside id="FN297">
    <p class="f"><a class="notebackref" href="#AC16_26"><span class="notemark">†</span> 16:26</a> <span class="fk">Terræ motus factus est magnus, </span><span class="ft"> etc. Devotio orantium et virtus orationis exprimitur, quia illis in carcere hymnos canentibus, laus eorum terram movet: carceris fundamenta concutit, ostia aperit, catenas vinctorum solvit.</span></p>
  </aside>

  <aside id="FN298">
    <p class="f"><a class="notebackref" href="#AC16_29"><span class="notemark">‡</span> 16:29</a> <span class="fk">Procidit, </span><span class="ft"> etc. RAB. Propter potentiam et scientiam: potentia, quia terræmotu ostia sunt aperta: scientia, quia cognovit Paulus cur se vellet interficere: ideo præ omnibus Paulo et Silæ procidit ad pedes.</span></p>
  </aside>

  <aside id="FN299">
    <p class="f"><a class="notebackref" href="#AC16_33"><span class="notemark">§</span> 16:33</a> <span class="fk">Lavit plagas eorum. </span><span class="ft"> BED. Pulchra rerum varietas. Quibus plagas vulneris lavit, per eos plagas criminis amisit. </span><span class="fk">Continuo. </span><span class="ft"> RAB. Velocitas obedientiæ signatur. Nescit tarda molimina Spiritus sancti gratia.</span></p>
  </aside>

  <aside id="FN300">
    <p class="f"><a class="notebackref" href="#AC16_34"><span class="notemark">**</span> 16:34</a> <span class="fk">Cumque perduxisset, apposuit eis mensam, </span><span class="ft"> etc. ID. Optimum utriusque exemplum: ingressus domus, et mensæ appositio.</span></p>
  </aside>

  <aside id="FN301">
    <p class="f"><a class="notebackref" href="#AC17_4"><span class="notemark">*</span> 17:4</a> <span class="fk">Et de colentibus gentilibusque. </span><span class="ft"> Id est, et de his qui gentilem ritum Judaismo mutaverunt, et de his qui gentiles permanserant multi ad Christum confluebant. RAB. Prima causa malitiæ est quod ii sint de vulgo; secunda quod et mali erant præ vulgo.</span></p>
  </aside>

  <aside id="FN302">
    <p class="f"><a class="notebackref" href="#AC17_6"><span class="notemark">†</span> 17:6</a> <span class="fk">Trahebant Jasonem. </span><span class="ft"> BED. in Græco: </span><span class="fk">Jasonem et quosdam alios fratres. </span><span class="ft"> Unde intelligendum est Jasonem fratrem et fidelem fuisse.</span></p>
  </aside>

  <aside id="FN303">
    <p class="f"><a class="notebackref" href="#AC17_7"><span class="notemark">‡</span> 17:7</a> <span class="fk">Regem alium. </span><span class="ft"> RAB. Præter Cæsarem. Hoc contra decretum Cæsaris erat, unde in Evangelio: </span><span class="fk">Omnis qui se regem facit, contradicit Cæsari</span><span class="ft"> Joan. 18.. Apostoli vero contradicebant Christum regem esse Judæorum, id est confitentium, unde et Judæi ipsum Christum accusabant.</span></p>
  </aside>

  <aside id="FN304">
    <p class="f"><a class="notebackref" href="#AC17_13"><span class="notemark">§</span> 17:13</a> <span class="fk">A Paulo. </span><span class="ft"> Qui erat dux verbi: et ideo postea solus dimissus est, ut iret de Macedonia ad mare.</span></p>
  </aside>

  <aside id="FN305">
    <p class="f"><a class="notebackref" href="#AC17_15"><span class="notemark">**</span> 17:15</a> <span class="fk">Profecti. </span><span class="ft"> RAB. Ab Athenis fratres illi qui duxerunt Paulum, profecti sunt. Quidam de Sila dictum putant et Timotheo, quod de Macedonia ad Paulum profecti sint.</span></p>
  </aside>

  <aside id="FN306">
    <p class="f"><a class="notebackref" href="#AC17_18"><span class="notemark">††</span> 17:18</a> <span class="fk">Epicurei. </span><span class="ft"> ID. Vocantur sic ab auctore suo, qui dicitur voluptatis assertor. Stoici Græce, Latine elementa; qui contendebant paria esse peccata, id est omne peccatum uniforme esse. </span><span class="fk">Quid vult seminiverbius. </span><span class="ft"> Seminiverbius est qui verbum seminat; vel seminiverbius, id est sermologus; quia semen est verbum Dei; unde: Si vobis seminavimus, etc. AUG. Legimus Paulum apostolum dictum fuisse seminatorem verborum, quod dictum est ab irridentibus, sed non respuendum a credentibus; erat quippe seminator verborum, sed messor morum. Et nos, licet parvuli, nec illi comparandi in agro Dei (quod est cor vestrum) seminamus verbum Dei, exspectantes uberem frugem, vel fructum de moribus vestris. </span><span class="fk">Alii vero. </span><span class="ft"> RAB. A Judæis audierunt vocabulum dæmoniorum esse abominabile, et ideo huic abominationi comparant doctrinam Pauli; vel Judæi sunt qui hoc dicunt, id est sadducæi.</span></p>
  </aside>

  <aside id="FN307">
    <p class="f"><a class="notebackref" href="#AC17_19"><span class="notemark">‡‡</span> 17:19</a> <span class="fk">Ad Areopagum. </span><span class="ft"> RAB. Nomen est curiæ apud Athenas, dictum ab idolo Martis, quod apud eos Arios vocatur.</span></p>
  </aside>

  <aside id="FN308">
    <p class="f"><a class="notebackref" href="#AC17_22"><span class="notemark">§§</span> 17:22</a> <span class="fk">Viri Atheniensis, </span><span class="ft"> etc. </span><span class="fk">Quod ignorantes colitis, hoc annuntio. </span><span class="ft"> Respondet ad hoc quod dixerant vel præmiserant: </span><span class="fk">Nova quædam infers, </span><span class="ft"> quasi dicat: Nova quæ infero inter vetera vestra habetis. Hoc autem dicit ad persuadendum, ne quasi nova refutent sua verba. </span><span class="fk">Ignoto Deo. </span><span class="ft"> RAB. Id est, vero Deo, quem nemo novit ut est, etc., usque ad quod tacetur, vel simpliciter scriptum erat: </span><span class="fk">Ignoto Deo. </span></p>
  </aside>

  <aside id="FN309">
    <p class="f"><a class="notebackref" href="#AC17_24"><span class="notemark">***</span> 17:24</a> <span class="fk">Deus, qui fecit mundum. </span><span class="ft"> Nota ordinem hujus disputationis, quia primo unum Deum auctorem mundi omnium docet esse, in quo vivimus, movemur, et sumus, cujus et genus sumus: ut non solum pro luce et vita, sed etiam pro cognatione generis, diligendus ostendatur.</span></p>
  </aside>

  <aside id="FN310">
    <p class="f"><a class="notebackref" href="#AC17_26"><span class="notemark">†††</span> 17:26</a> <span class="fk">Ex uno omne genus hominum. </span><span class="ft"> In Græco: </span><span class="fk">ex uno sanguine, </span><span class="ft"> quia sanguis propaginem carnis designat, et per carnem homo intelligitur.</span></p>
  </aside>

  <aside id="FN311">
    <p class="f"><a class="notebackref" href="#AC17_28"><span class="notemark">‡‡‡</span> 17:28</a> <span class="fk">In ipso enim vivimus. </span><span class="ft"> AUG. Quia id operatur in nobis, quod </span><span class="fk">vivimus, movemur et sumus, </span><span class="ft"> etc., usque ad quia quid non ex ipso de quo dicitur: </span><span class="fk">Ex ipso, et per ipsum, et in ipso sunt omnia</span><span class="ft"> Rom. 2.? </span><span class="fk">Sicut et quidam vestrorum pœtarum. </span><span class="ft"> His qui prophetas non recipiebant, non Moysi, non Isaiæ, vel alicujus prophetarum, sed auctorum suorum loquitur testimonium, versum Arati ponens, et de falsis eorum quibus contradicere non poterant, suam veritatem conservat et confirmat. </span><span class="fk">Ipsius enim, </span><span class="ft"> etc. De Arato pœta hoc sumptum est testimonium, non de divina pagina, ne nova videatur inferre.</span></p>
  </aside>

  <aside id="FN312">
    <p class="f"><a class="notebackref" href="#AC17_29"><span class="notemark">§§§</span> 17:29</a> <span class="fk">Genus ergo, </span><span class="ft"> etc., </span><span class="fk">non debemus. </span><span class="ft"> RAB. Homo in medio est, habens Deum superiorem, aurum ex argentum, cum cæteris hujusmodi inferiora, quæ non debent ei comparari.</span></p>
  </aside>

  <aside id="FN313">
    <p class="f"><a class="notebackref" href="#AC17_30"><span class="notemark">*</span> 17:30</a> <span class="fk">Despiciens Deus. </span><span class="ft"> ID. Id est, ignoscens ut venialia, et tunc despiciens, id est, indigna judicans sua notitia.</span></p>
  </aside>

  <aside id="FN314">
    <p class="f"><a class="notebackref" href="#AC17_31"><span class="notemark">†</span> 17:31</a> <span class="fk">Fidem præbens omnibus. </span><span class="ft"> ID. Resurrectionis suæ exemplo: vel statuit judicare, et post sic jungendum est, fidem præbens omnibus quod resurgent.</span></p>
  </aside>

  <aside id="FN315">
    <p class="f"><a class="notebackref" href="#AC17_34"><span class="notemark">‡</span> 17:34</a> <span class="fk">Dionysius. </span><span class="ft"> BED. Hic est Dionysius qui, postea episcopus Corinthiorum ordinatus, bene rexit Ecclesiam, ad cujus utilitatem etiam multa reliquit volumina, cognomen a loco cui præerat accipiens. Areopagus est Athenarum curia, nomen trahens a Marte, qui Græce Arios dicitur, pagus, villa.</span></p>
  </aside>

  <aside id="FN316">
    <p class="f"><a class="notebackref" href="#AC18_2"><span class="notemark">*</span> 18:2</a> <span class="fk">Eo quod præcepisset Claudius discedere omnes. </span><span class="ft"> BED. Hoc Josephus nono anno Claudii factum narrat. Suetonius dicit quod Claudius Judæos Roma expulit.</span></p>
  </aside>

  <aside id="FN317">
    <p class="f"><a class="notebackref" href="#AC18_3"><span class="notemark">†</span> 18:3</a> <span class="fk">Sceno factoriæ artis. </span><span class="ft"> ID. Quasi exsules et peregrini tentoria sibi quibus in via utantur ædificant, etc., usque ad et a ventis insidiarum verbo et opere defendit.</span></p>
  </aside>

  <aside id="FN318">
    <p class="f"><a class="notebackref" href="#AC18_6"><span class="notemark">‡</span> 18:6</a> <span class="fk">Sanguis vester. </span><span class="ft"> CHRYS. Hoc facit, ut non solo verbo terreat, et vehementius disserit, utpote multis persuasis.</span></p>
  </aside>

  <aside id="FN319">
    <p class="f"><a class="notebackref" href="#AC18_7"><span class="notemark">§</span> 18:7</a> <span class="fk">Titi Justi, colentis Deum. </span><span class="ft"> Titus Justus aut proprium nomen viro fuit, aut merito justitiæ sic cognominatus est. Non fuit hic Titus discipulus Pauli cui ipse Epistolam scripsit, et Cretæ episcopum ordinavit; cum quo et Barnabas ascendens Jerosolymam, contulit Evangelium cum apostolis, inquirens in concilio eorum an recte prædicaret per baptisma fidei gentes sine circumcisione salvari, non quia ipse de hoc dubitaret, sed ut mentes dubitantium apostolorum auctoritate confirmaret.</span></p>
  </aside>

  <aside id="FN320">
    <p class="f"><a class="notebackref" href="#AC18_15"><span class="notemark">**</span> 18:15</a> <span class="fk">Si vero quæstiones sunt de verbo. </span><span class="ft"> Nunc nimirum declarato et narrato, id est Evangelio: </span><span class="fk">et nominibus </span><span class="ft">(Jesus) et (Dei) vel (Dei Patris). In Græco: </span><span class="fk">Apprehendentes omnes Græci Sosthenem, </span><span class="ft"> etc.</span></p>
  </aside>

  <aside id="FN321">
    <p class="f"><a class="notebackref" href="#AC18_18"><span class="notemark">††</span> 18:18</a> <span class="fk">Qui sibi totonderat. </span><span class="ft"> RAB. Qui sibi totonderint caput est incertum, fuere tamen Paulus vel Aquila; vel timore Judæorum, vel aviditate convertendi eos? Ambigue tamen hoc dictum est, sed secundum Hieronymum, de Paulo est intelligendum.</span></p>
  </aside>

  <aside id="FN322">
    <p class="f"><a class="notebackref" href="#AC18_22"><span class="notemark">‡‡</span> 18:22</a> <span class="fk">Cæsaream. </span><span class="ft"> ID. Cæsarea metropolis est Cappadociæ. Nondum enim in Syriam Phœnicis venerat.</span></p>
  </aside>

  <aside id="FN323">
    <p class="f"><a class="notebackref" href="#AC18_27"><span class="notemark">§§</span> 18:27</a> <span class="fk">Contulit multum. </span><span class="ft"> Alia translatio: </span><span class="fk">Profuit multum credentibus, </span><span class="ft"> per gratiam, hoc est quod Apostolus scribit: </span><span class="fk">Ego plantavi, Apollo rigavit</span><span class="ft"> I Cor. 3., etc.</span></p>
  </aside>

  <aside id="FN324">
    <p class="f"><a class="notebackref" href="#AC19_4"><span class="notemark">*</span> 19:4</a> <span class="fk">Joannes baptizavit. </span><span class="ft"> BED. Non peccata Joannes suo baptismate remisit, sed pœnitentiam docuit. Nam sicut circumcisio in patriarchis signaculum fidei quam habebant fuit. ita et hoc lavacrum populus pœnitens quasi signaculum suæ devotionis accepit: quod Christi baptisma, in quo fit remissio, figurabat. RAB. Non est baptisma, quod non datur in nomine Trinitatis. Baptizati a Juda non rebaptizantur, quia in fide Trinitatis; sed baptizati a Joanne, quia Joannes in aqua tantum at Christus in Spiritu sancto baptizat. Cum ergo bonus vel malus minister baptizat, si plena est Trinitatis fides, Dominus baptizat; in aqua vero sola a Joanne baptizati, a Paulo sunt baptizati. BED. Quæstio est, utrum ille qui per ignorantiam forte a non baptizato, sed tamen rectæ fidei baptizatus est debeat rebaptizari? Quam hoc capitulo expositam reor. Quid enim differt, an tunc ante initium baptismi Christi, an nunc a quopiam sine susceptione ejusdem quisquam baptizaretur? cum quos Joannes in fide et nomine Christi venturi baptizavit, iterum baptizandos prædicavit, dicens: </span><span class="fk">Ego baptizo in aqua, ille baptizabit in Spiritu sancto. </span></p>
  </aside>

  <aside id="FN325">
    <p class="f"><a class="notebackref" href="#AC19_7"><span class="notemark">†</span> 19:7</a> <span class="fk">Erant autem omnes. </span><span class="ft"> RAB. Judicia Dei abyssus multa. Ecce Asia apostolorum visitatione indigna, nunc apostolico numero sacrata et prophetiæ munere est sublimata. Et notandum quod Spiritus sanctus hic in duodecim discipulos, et supra in centum et viginti (qui numerus perficitur duodenario decies ducto) adventus sui signa monstravit illud in Jerusalem, hoc in Epheso, quæ est civitas Græcorum. In quo ostenditur illos tantum (sive de Judæis, sive de gentibus) spiritum replere, qui sunt in catholica unitate.</span></p>
  </aside>

  <aside id="FN326">
    <p class="f"><a class="notebackref" href="#AC19_9"><span class="notemark">‡</span> 19:9</a> <span class="fk">Quotidie disputans in schola. </span><span class="ft"> BED. Ab hora quinta usque ad horam nonam et decimam: sicut traditur a quibusdam: quia horas operi quinque, alias quinque doctrinæ, duas dabat cibo et orationi, quod nulla tamen auctoritate firmatur. </span><span class="fk">In </span><span class="fk">schola tyranni. </span><span class="ft"> RAB. Tyranni nomen positum est pro dignitate, vel est proprium nomen, et interpretatur </span><span class="fk">continens</span><span class="ft"> eos, vel </span><span class="fk">confirmans. </span></p>
  </aside>

  <aside id="FN327">
    <p class="f"><a class="notebackref" href="#AC19_10"><span class="notemark">§</span> 19:10</a> <span class="fk">Per biennium. </span><span class="ft"> Hoc tempore, Paulus in Epheso scripsit primam Epistolam ad Corinthios.</span></p>
  </aside>

  <aside id="FN328">
    <p class="f"><a class="notebackref" href="#AC19_12"><span class="notemark">**</span> 19:12</a> <span class="fk">Semicinctia</span><span class="ft"> RAB. Vestes ex uno latere pendentes, vel zonæ sive vestes nocturnæ, vel genus sudarii, quo Hebræi utuntur in capite.</span></p>
  </aside>

  <aside id="FN329">
    <p class="f"><a class="notebackref" href="#AC19_13"><span class="notemark">††</span> 19:13</a> <span class="fk">Exorcistis. </span><span class="ft"> Excogitavit Salomon, et docuit suam gentem modos exorcismi, id est conjurationis quibus immundi spiritus expulsi non audebant ad homines reverti. Fit autem hoc per reprobos ad condemnationem ipsorum et utilitatem eorum qui vident et audiunt: quia licet illos despiciant qui signa faciunt, tamen Deum honorant, ad cujus invocationem fit.</span></p>
  </aside>

  <aside id="FN330">
    <p class="f"><a class="notebackref" href="#AC19_14"><span class="notemark">‡‡</span> 19:14</a> <span class="fk">Septem filii, </span><span class="ft"> etc. BED. Quoniam Satanas transfigurat se in angelum lucis, etc., usque ad ostendit de quibus custodibus Ecclesiæ præcipitur: </span><span class="fk">Capite nobis vulpeculas quæ devastant vineas</span><span class="ft"> Cant. 2..</span></p>
  </aside>

  <aside id="FN331">
    <p class="f"><a class="notebackref" href="#AC19_19"><span class="notemark">§§</span> 19:19</a> <span class="fk">Multi autem ex eis qui curiosa fuerant sectati. </span><span class="ft"> BED. Magicæ artis industriam: cujus sectatores merito libros incendunt, licet pretio magno æstimatos, quia dæmones (quibus servierant) Jesum appellare et apostolos ejus vident honorare.</span></p>
  </aside>

  <aside id="FN332">
    <p class="f"><a class="notebackref" href="#AC19_21"><span class="notemark">***</span> 19:21</a> <span class="fk">His autem expletis, </span><span class="ft"> etc. CHRYS. Sat diu conversatus in civitate, etc., usque ad ita ubique contexit opera. </span><span class="fk">Romam videre. </span><span class="ft"> RAB. Hanc prius non viderat forsitan, vel quia levem ducebat tribulationem quam ibi passurus erat; </span><span class="fk">videre</span><span class="ft"> tantum dicit, non autem multa pati.</span></p>
  </aside>

  <aside id="FN333">
    <p class="f"><a class="notebackref" href="#AC19_22"><span class="notemark">†††</span> 19:22</a> <span class="fk">In Macedoniam. </span><span class="ft"> RAB. Transire volebat de Asia, in qua est Ephesus, in Europam, ubi Macedonia et Achaia sunt; et sic rursus ire in Asiam, id est Jerusalem cum eleemosyna, de qua scripsit Corinthiis.</span></p>
  </aside>

  <aside id="FN334">
    <p class="f"><a class="notebackref" href="#AC19_28"><span class="notemark">‡‡‡</span> 19:28</a> <span class="fk">Magna Diana Ephesiorum. </span><span class="ft"> BED. Quam Demetrius perituram dixit Dianam, illi econtrario magnam esse mirantur.</span></p>
  </aside>

  <aside id="FN335">
    <p class="f"><a class="notebackref" href="#AC19_32"><span class="notemark">§§§</span> 19:32</a> <span class="fk">Alii autem aliud clamabant. </span><span class="ft"> Illud aliud quod clamabant erat, vel ut raperentur in theatrum, vel quod alius esset Deus magnus, vel quod aliud idolum, vel etiam in Paulum opprobria jaciebant.</span></p>
  </aside>

  <aside id="FN336">
    <p class="f"><a class="notebackref" href="#AC19_34"><span class="notemark">*</span> 19:34</a> <span class="fk">Vox facta est una omnium, quasi per horas duas clamantium: Magna Diana Ephesiorum. </span><span class="ft"> Merito extrahunt Judæi scribam Alexandrum de turba illa quæ tota Dianam adorabat.</span></p>
  </aside>

  <aside id="FN337">
    <p class="f"><a class="notebackref" href="#AC19_37"><span class="notemark">†</span> 19:37</a> <span class="fk">Neque sacrilegos, neque blasphemantes deam vestram. </span><span class="ft"> RAB. Sacrilegi dicuntur a profana diligentia. Sacrum enim mundum et profanum significat.</span></p>
  </aside>

  <aside id="FN338">
    <p class="f"><a class="notebackref" href="#AC19_40"><span class="notemark">‡</span> 19:40</a> <span class="fk">Et cum hæc dixisset. </span><span class="ft"> Hoc loquitur quasi Judæus, nolens Judæos ab idolorum cultoribus occidi; aut quasi Christianus locutus est.</span></p>
  </aside>

  <aside id="FN339">
    <p class="f"><a class="notebackref" href="#AC20_2"><span class="notemark">*</span> 20:2</a> <span class="fk">Ad Græciam. </span><span class="ft"> Græcia provincia Achaiæ; ad hanc venit Paulus post Macedoniam: quia sic proposuerat, ut supra dictum est; transit autem a Macedonia et Achaia ire Jerusalem.</span></p>
  </aside>

  <aside id="FN340">
    <p class="f"><a class="notebackref" href="#AC20_4"><span class="notemark">†</span> 20:4</a> <span class="fk">Sosipater. </span><span class="ft"> In Hebræo Sosipater interpretatur idem esse quod </span><span class="fk">narrans dispersionem, </span><span class="ft"> vel </span><span class="fk">salvans dispersos. </span></p>
  </aside>

  <aside id="FN341">
    <p class="f"><a class="notebackref" href="#AC20_7"><span class="notemark">‡</span> 20:7</a> <span class="fk">Una autem sabbati. </span><span class="ft"> Nomen diei dicitur, ut sit præparatio virtutis faciendæ et dicendæ. BED. Cœnaculum, altitudo charismatum. Nox, obscuritas Scripturarum, etc., usque ad subjunxit: </span><span class="fk">Hæc autem sunt duo Testamenta. </span></p>
  </aside>

  <aside id="FN342">
    <p class="f"><a class="notebackref" href="#AC20_9"><span class="notemark">§</span> 20:9</a> <span class="fk">Eutichus, </span><span class="ft"> etc. ID. Hebraice </span><span class="fk">amens, </span><span class="ft"> Græce </span><span class="fk">fortunatus</span><span class="ft"> interpretatur, etc., usque ad memoria etiam magistri jam discessuri arctius menti infigatur.</span></p>
  </aside>

  <aside id="FN343">
    <p class="f"><a class="notebackref" href="#AC20_10"><span class="notemark">**</span> 20:10</a> <span class="fk">Cum descendisset Paulus, incubuit. </span><span class="ft"> ID. Descendit et incubuit, complexus est, etc., usque ad et sole justitiæ afflante, redivivus adducitur. </span><span class="fk">Anima enim ipsius in ipso est. </span><span class="ft"> RAB. Id est non ex toto discessit, vel rediit. Hoc propter incredulos dixit, ut: </span><span class="fk">Non est mortua puella, sed dormit: </span><span class="ft"> sic enim desperatio tollitur.</span></p>
  </aside>

  <aside id="FN344">
    <p class="f"><a class="notebackref" href="#AC20_16"><span class="notemark">††</span> 20:16</a> <span class="fk">Pentecosten. </span><span class="ft"> Constat Paschæ tempus et Pentecostes temporibus apostolorum celebratum esse.</span></p>
  </aside>

  <aside id="FN345">
    <p class="f"><a class="notebackref" href="#AC20_31"><span class="notemark">‡‡</span> 20:31</a> <span class="fk">Memoria retinentes. </span><span class="ft"> RAB. Quod ipsis dixerat, vult illud esse memoria retinendum, non enim parva est custodia, divini præcepti memoria.</span></p>
  </aside>

  <aside id="FN346">
    <p class="f"><a class="notebackref" href="#AC20_35"><span class="notemark">§§</span> 20:35</a> <span class="fk">Beatius est. </span><span class="ft"> ID. Hoc in Evangelio non legitur, non enim omnia scripta sunt, sed Paulus forsitan hoc ab apostolis audivit, vel a Spiritu sancto accepit, vel potest dici quod, si non verba, sensum istum Jesus indicavit, dicens: </span><span class="fk">Omni petenti da; </span><span class="ft"> et alibi: </span><span class="fk">Nolite accipere aurum, </span><span class="ft"> etc. BED. Non illis qui relictis omnibus secuti sunt Dominum, divites eleemosynarios præponit, sed illos maxime glorificat, qui cunctis quæ possident in semet renuntiantes, nihilominus laborant operando manibus ut habeant unde tribuant necessitatem patienti. Vos igitur episcopi, estote solliciti de alendis pupillis, etc.</span></p>
  </aside>

  <aside id="FN347">
    <p class="f"><a class="notebackref" href="#AC21_1"><span class="notemark">*</span> 21:1</a> <span class="fk">Cum autem, </span><span class="ft"> etc. </span><span class="fk">Coum, Rhodum, inde </span><span class="fk">Pataram. </span><span class="ft"> RAB. Cous et Patara insulæ sunt.</span></p>
  </aside>

  <aside id="FN348">
    <p class="f"><a class="notebackref" href="#AC21_8"><span class="notemark">†</span> 21:8</a> <span class="fk">Philippi evangelistæ. </span><span class="ft"> Ob promptum prædicationis officium evangelista meruit vocari.</span></p>
  </aside>

  <aside id="FN349">
    <p class="f"><a class="notebackref" href="#AC21_9"><span class="notemark">‡</span> 21:9</a> <span class="fk">Huic autem erant filiæ. </span><span class="ft"> RAB. Alibi filiæ Philippi apostoli prophetissæ leguntur fuisse, sed veritati hujus loci non est contradicendum, nisi fortasse uterque filias prophetissas habuisse intelligatur.</span></p>
  </aside>

  <aside id="FN350">
    <p class="f"><a class="notebackref" href="#AC21_11"><span class="notemark">§</span> 21:11</a> <span class="fk">Hæc dicit Spiritus sanctus. </span><span class="ft"> BED. Prophetas veteres imitatur, qui dicere solebant: </span><span class="fk">Hæc dicit Dominus Deus, </span><span class="ft"> quia Spiritus sanctus, æque ut Pater et Filius, Dominus et Deus est, nec eorum separari operatio potest quorum natura et voluntas una est.</span></p>
  </aside>

  <aside id="FN351">
    <p class="f"><a class="notebackref" href="#AC21_21"><span class="notemark">**</span> 21:21</a> <span class="fk">Dicens non debere. </span><span class="ft"> BED. Quasi dicerent: In doctrina Christi damnas velut sacrilega, etc., usque ad sed Judæi non prohibebantur. </span><span class="fk">Neque secundum. </span><span class="ft"> Non sunt prohibiti eo tempore Judæi in Christum credentes, secundum legem ingredi, stante adhuc templo et sua religione, quamvis in sacramentis Novi Testamenti salutem habituri, sed credentes ex gentibus prohibebantur ad legem converti, qui tamen legis mandata ad mores et munditiam corporis pertinentia, ut est: </span><span class="fk">Non concupisces, </span><span class="ft"> etc., diligenter observare jubebantur. Quadruplex synodus Jerosolymis habita est: prima fuit de electione alterius apostoli pro Juda; secunda de electione septem diaconorum; tertia de circumcisione non imponenda illis qui credebant de gentibus; quarta hæc de Judæis illo tempore non prohibendis (ubi necessitas exigeret,) legalibus cæremoniis initiari propter scandalum eorum qui putabant apostolos legem Moysi sicut idololatræ dogmata damnare.</span></p>
  </aside>

  <aside id="FN352">
    <p class="f"><a class="notebackref" href="#AC21_24"><span class="notemark">††</span> 21:24</a> <span class="fk">Quia quæ de te, </span><span class="ft"> etc. Non enim ita reprobas legalia sicut dictum est, si autem ideo celebraret, ut actione simulata suam occultaret sententiam, non hoc diceret Jacobus.</span></p>
  </aside>

  <aside id="FN353">
    <p class="f"><a class="notebackref" href="#AC21_27"><span class="notemark">‡‡</span> 21:27</a> <span class="fk">Cum autem septem dies, </span><span class="ft"> etc. Nondum consummati erant, sed eorum cursus agebatur adhuc, etc., usque ad ne venirent Romani et tollerent locum et gentem.</span></p>
  </aside>

  <aside id="FN354">
    <p class="f"><a class="notebackref" href="#AC21_35"><span class="notemark">§§</span> 21:35</a> <span class="fk">Et cum venisset ad gradus. </span><span class="ft"> Gradus non descensionis de templo, sed ascensionis in castra significat.</span></p>
  </aside>

  <aside id="FN355">
    <p class="f"><a class="notebackref" href="#AC21_37"><span class="notemark">***</span> 21:37</a> <span class="fk">Græce nosti? </span><span class="ft"> RAB. Interrogatio est vel affirmatio, quia (ut putatur) tribunus Græca lingua loquebatur, vel, ne Judæi cognoscerent.</span></p>
  </aside>

  <aside id="FN356">
    <p class="f"><a class="notebackref" href="#AC21_39"><span class="notemark">†††</span> 21:39</a> <span class="fk">A Tarso, </span><span class="ft"> etc. ID. Quo captus cum parentibus commigravit.</span></p>
  </aside>

  <aside id="FN357">
    <p class="f"><a class="notebackref" href="#AC22_3"><span class="notemark">*</span> 22:3</a> <span class="fk">Natus in Tarso. </span><span class="ft"> BED. Natus in oppido Galilææ Giscali nomine fuit Paulus, etc., usque ad sic Christus, in Bethleem natus, Nazarenus est appellatus. </span><span class="fk">Æmulator legis. </span><span class="ft"> In Græco: </span><span class="fk">Æmulator legis Dei existentis, </span><span class="ft"> secundum illud: </span><span class="fk">Testimonium illis perhibeo, quod æmulationem Dei habent, sed non secundum scientiam</span><span class="ft"> Rom. 10..</span></p>
  </aside>

  <aside id="FN358">
    <p class="f"><a class="notebackref" href="#AC22_7"><span class="notemark">†</span> 22:7</a> <span class="fk">Saule, Saule. </span><span class="ft"> RAB. Quædam exemplaria habent: </span><span class="fk">Saul, Saul, </span><span class="ft"> ut ostendatur de nomine Saulis Saulum nominatum esse.</span></p>
  </aside>

  <aside id="FN359">
    <p class="f"><a class="notebackref" href="#AC22_9"><span class="notemark">‡</span> 22:9</a> <span class="fk">Audierunt. </span><span class="ft"> ID. Intellexerunt, sed solum sonum vocis Pauli, vel ejus qui Paulo loquebatur.</span></p>
  </aside>

  <aside id="FN360">
    <p class="f"><a class="notebackref" href="#AC22_10"><span class="notemark">§</span> 22:10</a> <span class="fk">Et ibi. </span><span class="ft"> ID. Exemplum humilitatis, contra doctores non disputandi, nec de nobis præsumendi, quasi a Deo simus edocti.</span></p>
  </aside>

  <aside id="FN361">
    <p class="f"><a class="notebackref" href="#AC22_13"><span class="notemark">**</span> 22:13</a> <span class="fk">Saule frater, respice. </span><span class="ft"> ID. Duo erant in oculis Pauli, excæcatio et illuminatio: et ideo merito credidit.</span></p>
  </aside>

  <aside id="FN362">
    <p class="f"><a class="notebackref" href="#AC22_14"><span class="notemark">††</span> 22:14</a> <span class="fk">Præordinavit te. </span><span class="ft"> ID. Conveniens ordo: primo, præordinatus in præscientia Dei; deinde cognoscit veritatem, videt Justum, audit ex ore ipsius; postea fit testis eorum quæ cognovit, vidit, audivit.</span></p>
  </aside>

  <aside id="FN363">
    <p class="f"><a class="notebackref" href="#AC22_17"><span class="notemark">‡‡</span> 22:17</a> <span class="fk">Fieri me in stupore mentis. </span><span class="ft"> Hoc non narrat ad elationem, sed propter necessitatem, ut videatur idoneus evangelizare gentibus.</span></p>
  </aside>

  <aside id="FN364">
    <p class="f"><a class="notebackref" href="#AC22_20"><span class="notemark">§§</span> 22:20</a> <span class="fk">Consentiebam. </span><span class="ft"> Confitendo quod consensit, notat quia non occidit, nisi cædens accipiatur pro occidens, vel occidere curans.</span></p>
  </aside>

  <aside id="FN365">
    <p class="f"><a class="notebackref" href="#AC22_28"><span class="notemark">***</span> 22:28</a> <span class="fk">Ego multa summa. </span><span class="ft"> Alia editio manifestius insinuat quid dixerit tribunus. Dixit tribunus: tam facile dicis civem Romanum te esse? ego enim quanto pretio civilitatem possedi istam. </span><span class="fk">Civilitatem. </span><span class="ft"> Id est socialem inter cives conversationem, vel reipublicæ administrationem. Non enim tribunus civitatis Romanæ civis esse non posset, sed consortium civitatis emerat, ut esset particeps. Paulus eo magis erat civis Romanus, quod non comparando, sed hoc nascendo habebat.</span></p>
  </aside>

  <aside id="FN366">
    <p class="f"><a class="notebackref" href="#AC23_3"><span class="notemark">*</span> 23:3</a> <span class="fk">Percutiet te. </span><span class="ft"> RAB. Non dicit </span><span class="fk">percutiat, </span><span class="ft"> quia prophetia est, non maledictio, etc., usque ad sed inspiratione divina dixit Apostolus.</span></p>
  </aside>

  <aside id="FN367">
    <p class="f"><a class="notebackref" href="#AC23_5"><span class="notemark">†</span> 23:5</a> <span class="fk">Nesciebam, fratres. </span><span class="ft"> Id est non cognoscebam esse Ananiam; vel subtiliter dicit se nescire principem, quia sacerdotium Judæorum reprobatum est.</span></p>
  </aside>

  <aside id="FN368">
    <p class="f"><a class="notebackref" href="#AC23_9"><span class="notemark">‡</span> 23:9</a> <span class="fk">Quid si spiritus? </span><span class="ft"> RAB. Hic apparet juxta Hieronymum sadducæos spiritum non confiteri et angelos, et ideo Pharisæi spiritum nominant et angelum, quia hoc noverant contrarium esse illis.</span></p>
  </aside>

  <aside id="FN369">
    <p class="f"><a class="notebackref" href="#AC23_10"><span class="notemark">§</span> 23:10</a> <span class="fk">Ne discerperetur Paulus ab ipsis. </span><span class="ft"> ID. Sadducæis volentibus eum rapere, vel ab utrisque simul contendentibus.</span></p>
  </aside>

  <aside id="FN370">
    <p class="f"><a class="notebackref" href="#AC23_12"><span class="notemark">**</span> 23:12</a> <span class="fk">Devoverunt se dicentes. </span><span class="ft"> Græce, anathematizaverunt: hoc verbum quantæ sit auctoritatis norunt qui anathemate sacerdotali a societate Christi et Ecclesiæ alienantur.</span></p>
  </aside>

  <aside id="FN371">
    <p class="f"><a class="notebackref" href="#AC23_23"><span class="notemark">††</span> 23:23</a> <span class="fk">Parate milites ducentos, </span><span class="ft"> etc. RAB. Hoc fieri jubet, ne eum Judæi auferrent, et ipse tribunus criminis accusaretur apud præsidem, tanquam accepturus pecuniam a Judæis, et pretium mortis Pauli.</span></p>
  </aside>

  <aside id="FN372">
    <p class="f"><a class="notebackref" href="#AC24_14"><span class="notemark">*</span> 24:14</a> <span class="fk">Patri et Deo meo. </span><span class="ft"> RAB. Cujus filius demonstror, non </span><span class="fk">servus, </span><span class="ft"> ut in aliis codicibus habetur.</span></p>
  </aside>

  <aside id="FN373">
    <p class="f"><a class="notebackref" href="#AC24_21"><span class="notemark">†</span> 24:21</a> <span class="fk">Nisi de una hac. </span><span class="ft"> ID. Hoc loquitur per antiphrasim, sciebat enim hoc eis placere: quasi dicat nihil commisi, nisi quia prædicavi quod et ipsi credunt.</span></p>
  </aside>

  <aside id="FN374">
    <p class="f"><a class="notebackref" href="#AC24_23"><span class="notemark">‡</span> 24:23</a> <span class="fk">De suis ministrare. </span><span class="ft"> ID. Discipulis et sociis; aliter, jussit non prohibere quemquam ministrare ei de suis rebus vel facultatibus.</span></p>
  </aside>

  <aside id="FN375">
    <p class="f"><a class="notebackref" href="#AC24_25"><span class="notemark">§</span> 24:25</a> <span class="fk">Tremefactus, </span><span class="ft"> etc., </span><span class="fk">et sperans. </span><span class="ft"> ID. Sic junge: tremefactus et sperans, pro his duobus dimisit eum liberæ custodiæ, præ timore Dei et spe pecuniæ.</span></p>
  </aside>

  <aside id="FN376">
    <p class="f"><a class="notebackref" href="#AC24_27"><span class="notemark">**</span> 24:27</a> <span class="fk">Reliquit Paulum vinctum. </span><span class="ft"> ID. Utrum Felix vivens an moriens Paulum reliquerit, incertum est; sed tamen melius videtur, quod vivens Judæis gratiam præstiterit.</span></p>
  </aside>

  <aside id="FN377">
    <p class="f"><a class="notebackref" href="#AC25_1"><span class="notemark">*</span> 25:1</a> <span class="fk">Festus ergo cum venisset in provinciam, </span><span class="ft"> etc. RAB. Palæstinæ provinciam intellige, sicut Palæstinæ præsides alii semper aliis succedentes a Romanis mittebantur.</span></p>
  </aside>

  <aside id="FN378">
    <p class="f"><a class="notebackref" href="#AC25_18"><span class="notemark">†</span> 25:18</a> <span class="fk">De quibus, </span><span class="ft"> etc. ID. His causis, vel rebus, sive verbis: de quibus ego suspicabar, id est ab accusatoribus exspectabam, vel mala de quibus suspicabar; aliter, de quibus, id est accusatoribus suspicabar malum: quia nullam causam dignam morte deferebant.</span></p>
  </aside>

  <aside id="FN379">
    <p class="f"><a class="notebackref" href="#AC25_19"><span class="notemark">‡</span> 25:19</a> <span class="fk">Sua superstitione. </span><span class="ft"> RAB. Amborum, id est Pauli et Judæorum legem vocabat superstitionem.</span></p>
  </aside>

  <aside id="FN380">
    <p class="f"><a class="notebackref" href="#AC25_23"><span class="notemark">§</span> 25:23</a> <span class="fk">Cum multa ambitione. </span><span class="ft"> ID. Id est multa turba ambiente eos, vel cum multo desiderio Paulum audiendi. Pro ambitione in Græco ponitur phantasia, id est multiplex apparatus et pompa regalis officii: qua illam ambiente undique stipabatur.</span></p>
  </aside>

  <aside id="FN381">
    <p class="f"><a class="notebackref" href="#AC26_8"><span class="notemark">*</span> 26:8</a> <span class="fk">Quid incredibile? </span><span class="ft"> RAB. Vel sic: Rex quid dicis? incredibile judicatur apud vos? etc., interrogando, quasi dicat: Non est incredibile. Suscitavit quidem ante mortuos in exemplum futuri, vel suscitat.</span></p>
  </aside>

  <aside id="FN382">
    <p class="f"><a class="notebackref" href="#AC26_10"><span class="notemark">†</span> 26:10</a> <span class="fk">Cum occiderentur detulit sententiam. </span><span class="ft"> ID. Alia editio: Occidendisque detulit sententiam, id est qualiter occiderentur ipse sententiam dedi. </span><span class="fk">Detuli sententiam. </span><span class="ft"> Judicavi illos occidendos: non ait occidi, nisi forte ad occisionem pertineat quod sequitur: </span><span class="fk">Puniens eos, </span><span class="ft"> etc., </span><span class="fk">et amplius insaniens, </span><span class="ft"> etc.</span></p>
  </aside>

  <aside id="FN383">
    <p class="f"><a class="notebackref" href="#AC26_14"><span class="notemark">‡</span> 26:14</a> <span class="fk">Contra stimulum. </span><span class="ft"> ID. Hucusque sine stimulo restitisti, sed nunc si resistis contra stimulum calcitrabis, quod satis durum est. Stimulus est ipsa correctio. </span><span class="fk">Insanis, Paule. </span><span class="ft"> BED. Insaniam putat, quod homo vinctus loco defendendi accepto, etc., usque ad et Propheta: </span><span class="fk">Non respexit in vanitates et insanias falsas</span><span class="ft"> Psal. 39.</span></p>
  </aside>

  <aside id="FN384">
    <p class="f"><a class="notebackref" href="#AC26_24"><span class="notemark">§</span> 26:24</a> <span class="fk">Multæ te. </span><span class="ft"> RAB. Philosophi gentium multa legendo sectas commutabant. </span><span class="fk">Ad insaniam, </span><span class="ft"> subaudi mutabilitatis; vel insaniam dicit resurrectionem mortuorum, quam annuntiat.</span></p>
  </aside>

  <aside id="FN385">
    <p class="f"><a class="notebackref" href="#AC27_1"><span class="notemark">*</span> 27:1</a> <span class="fk">Ut autem judicatum est eum navigare, </span><span class="ft"> etc. In Græco: Ut judicatum est nos navigare in Italiam, tradiderunt Paulum et quosdam alios vinctos centurioni.</span></p>
  </aside>

  <aside id="FN386">
    <p class="f"><a class="notebackref" href="#AC27_2"><span class="notemark">†</span> 27:2</a> <span class="fk">Adrumetinam. </span><span class="ft"> RAB. Id est ad Romam navigantem secundum quosdam, sed melius derivatur de nomine civitatis Africæ quæ Adrumetis dicitur.</span></p>
  </aside>

  <aside id="FN387">
    <p class="f"><a class="notebackref" href="#AC27_5"><span class="notemark">‡</span> 27:5</a> <span class="fk">Venimus Lystram. </span><span class="ft"> BED. Pro Lystra, in Græco Smyrna scriptum est. Hieronymus vero Myrrham ponit.</span></p>
  </aside>

  <aside id="FN388">
    <p class="f"><a class="notebackref" href="#AC27_9"><span class="notemark">§</span> 27:9</a> <span class="fk">Jejunium. </span><span class="ft"> RAB. Fames magna in navigio infirmiores reddens nautas. Alii dicunt tunc fuisse quadragesimam ante natale Domini, quod non est probabile. Melius jejunium septimum putandum est, in quo occisus erat Godolias. Vel dies jejunii decimi in Januario, quando cognoverunt in Babylone captivi templum esse destructum.</span></p>
  </aside>

  <aside id="FN389">
    <p class="f"><a class="notebackref" href="#AC27_12"><span class="notemark">**</span> 27:12</a> <span class="fk">Portum, </span><span class="ft"> etc. ID. Portus Cretæ dicitur qui est in Phœnice e regione Cretæ: portum autem Cretæ petebant, quia Cretam navigabant. </span><span class="fk">Ad Africum, </span><span class="ft"> etc. Africus stat inter meridianam plagam et occidentalem, magis vergens ad occidentalem; Corus inter septentrionalem et occidentalem, plus deflexus ad occidentem; et provincia Phœnicis Cretam habebat ad occidentem.</span></p>
  </aside>

  <aside id="FN390">
    <p class="f"><a class="notebackref" href="#AC27_13"><span class="notemark">††</span> 27:13</a> <span class="fk">Asson. </span><span class="ft"> RAB. Nomen est loci sic vocati, quia inde solvebantur naves in mare progredientes.</span></p>
  </aside>

  <aside id="FN391">
    <p class="f"><a class="notebackref" href="#AC27_14"><span class="notemark">‡‡</span> 27:14</a> <span class="fk">Typhonicus. </span><span class="ft"> Alia translatio: ventus tempestuosus. </span><span class="fk">Euroaquilo. </span><span class="ft"> RAB. Id est Boreas, ventus inter aquilonem et orientem; hic ventus erat contrarius navi navigaturæ in Phœnicen.</span></p>
  </aside>

  <aside id="FN392">
    <p class="f"><a class="notebackref" href="#AC27_17"><span class="notemark">§§</span> 27:17</a> <span class="fk">Syrtim. </span><span class="ft"> ID. Angustia sive tribulatio dicitur Syrtis.</span></p>
  </aside>

  <aside id="FN393">
    <p class="f"><a class="notebackref" href="#AC27_21"><span class="notemark">***</span> 27:21</a> <span class="fk">Oportebat quidem, </span><span class="ft"> etc. ID. Quasi dicat: Deum non audistis, quod supra hortabatur eos Paulus; vel oportebat me audito, id est ut audiretis me.</span></p>
  </aside>

  <aside id="FN394">
    <p class="f"><a class="notebackref" href="#AC27_26"><span class="notemark">†††</span> 27:26</a> <span class="fk">In insulam autem quamdam oportet nos devenire. </span><span class="ft"> ID. Quasi dicat: Pro signo est prophetia veritatis de insula, ut, cum ad illam venerint, de salute sua certi sint.</span></p>
  </aside>

  <aside id="FN395">
    <p class="f"><a class="notebackref" href="#AC27_27"><span class="notemark">‡‡‡</span> 27:27</a> <span class="fk">In Adria. </span><span class="ft"> Regio est ad quam navigabant; vel, nomen cujusdam freti in Tyrrhenc mari, seu potius videtur nomen illius terræ de qua Adriaticus sinus vocatur. Aliter, Adria pluraliter accipitur pro scopulis, et ideo putabant nautæ regionem apparere. In libro Hebræorum nominum, Adria, continens mala, vel locus malorum dicitur.</span></p>
  </aside>

  <aside id="FN396">
    <p class="f"><a class="notebackref" href="#AC27_34"><span class="notemark">§§§</span> 27:34</a> <span class="fk">Sumere cibum. </span><span class="ft"> BED. Nemo sæculi tempestates evadit, nisi qui pane vitæ pascitur, et qui in nocte tribulationum, sapientiæ, fortitudini, temperantiæ et justitiæ innititur, auxilio Domini coruscante portum salutis consequitur, ita ut sæculo expeditus, flammam dilectionis qua calefiunt interiora, quærat.</span></p>
  </aside>

  <aside id="FN397">
    <p class="f"><a class="notebackref" href="#AC27_37"><span class="notemark">*</span> 27:37</a> <span class="fk">Eramus universæ animæ. </span><span class="ft"> RAB. Non ait viri, quia fortasse erant et mulieres; vel, propter confusionem Christianorum, militum et nautarum ita dicitur.</span></p>
  </aside>

  <aside id="FN398">
    <p class="f"><a class="notebackref" href="#AC27_41"><span class="notemark">†</span> 27:41</a> <span class="fk">Bithalassum. </span><span class="ft"> BED. Græci Thalassan vocant mare, etc., usque ad et mare a Græcis dicitur Thelasson.</span></p>
  </aside>

  <aside id="FN399">
    <p class="f"><a class="notebackref" href="#AC28_2"><span class="notemark">*</span> 28:2</a> <span class="fk">Pyra. </span><span class="ft"> RAB. Quidam dicunt pyram nomen ligni esse.</span></p>
  </aside>

  <aside id="FN400">
    <p class="f"><a class="notebackref" href="#AC28_8"><span class="notemark">†</span> 28:8</a> <span class="fk">Dysenteria</span><span class="ft"> vel </span><span class="fk">dysin. </span><span class="ft"> BED. Est passio intestinorum. </span><span class="fk">Salvavit eum. </span><span class="ft"> Cur infidelem infirmum prece salvat, qui Timotheum, Trophimumque infirmos fideles sic tractat, ut unum curet, alterum relinquat? nisi quia ille per miraculum foris sanandus erat, qui interius non vivebat: hoc autem non indigebant, qui intus salubriter vivebant.</span></p>
  </aside>

  <aside id="FN401">
    <p class="f"><a class="notebackref" href="#AC28_13"><span class="notemark">‡</span> 28:13</a> <span class="fk">Puteolos. </span><span class="ft"> Puteoli locus est ultra Romam ubi Virgilius fecit balnea medicinalia, singula propriis inscripta titulis (ut dicitur) contra quam, scilicet valerent ægritudinem. Unde Salernitani invidia ducti, supervenientes in manu forti, titulos destruxerunt, et ædificia mutilaverunt.</span></p>
  </aside>

  <aside id="FN402">
    <p class="f"><a class="notebackref" href="#AC28_15"><span class="notemark">§</span> 28:15</a> <span class="fk">Audissent fratres. </span><span class="ft"> RAB. Christiani Romæ habitantes unde? patet Paulum non primo prædicasse Romanis.</span></p>
  </aside>

  <aside id="FN403">
    <p class="f"><a class="notebackref" href="#AC28_30"><span class="notemark">**</span> 28:30</a> <span class="fk">Conductu. </span><span class="ft"> Id est in libera custodia per quam conducebatur, vel in sua concione qua contra Judæos disputabat.</span></p>
  </aside>

  <aside id="FN404">
    <p class="f"><a class="notebackref" href="#AC28_31"><span class="notemark">††</span> 28:31</a> <span class="fk">Sine prohibitione. </span><span class="ft"> RAB. Post passionem Domini vigesimo quinto anno, etc., usque ad Petrus et Paulus martyrio coronati sunt.</span></p>
  </aside>

  <hr/>

  

  
  <div class="fixedButton">
    <a href="#start"><img src="../Images/Flecha.png" width="50"/></a>
  </div>

  <button onclick="history.back()" class="fixedButtonBack"><img src="../Images/FlechaBk.png" width="70"/></button></body>
</html>